መዘንጋት ባለበት በታናሽ ሕሊና
መዘመር ልጀምር ለድንግል ምስጋና
እኔስ በውዳሴሽ ባሕር እዋኛለሁ
ገናንነትሽን ክብርሽን እያሰብኩ
የትህትናሽ ነገር ቢወሳ አያልቅም
ታነቢያለሽና ለዚህ ክፉ አለም
ድንግል ሆይ ለኃጥአን ታስቢያለሽና
ልቦናዬ ባንቺ በምልጃሽ ተፅናና
ማርያም ሆይ ስለዚህ እንወድሻለን
አንቺን ተማፅነናል እንድታማልጂን
ዘወትር እጆችሽ ተዘርግተዋልና
ስለበደለኞች ሊያቀርቡ ልመና
እሳትአውያኑ ሱራፌል ኪሩቤል
ሊነኩት ያልቻሉት የእሳቱን ነበልባል
አንቺ ግን ታቀፍሽው ሳምሽው በከንፈርሽ
ከፍጥረት ለይቶ ፍፁም ስላፀናሽ
ማርያም ሆይ ስለዚህ እንወድሻለን
አንቺን ተማፅነናል
ዘወትር እጆችሽ ተዘርግተዋልና
ስለበደለኞች ሊያቀርቡ ልመና
መድኃኔዓለም የለም የሚሳነው
አማኑኤል የለም የሚሳነው
እርሱ ቃል ሲናገር ተራራው ሜዳ ነው
መድኃኔዓለም የለም የሚሳነው
አላስብም አልፈዋለሁ ብዬ 
ጉንጭ አልፎ ትራሴን እያጠበ እንባዬን 
እየተፈጸመ ኃይሉ በድካሜ 
ማእበሉን አለፍኩኝ ቀለለልኝ ሸክሜ
የቤቴ እራስ ነው የእቅዴ መሪ
በክፉም በደጉም ነፍሴን አስተማሪ
ፈጥሮ የማይረሳኝ ቤዛዬ ደረሰ 
ቤቴን ደስታ ሞላው እንባዬ ታበሰ
ትናንት ባዶ ነበር የለኝ የሚሰፈር
አንዳች አልነበረኝ የሚታይ የሚቆጠር
ከርሱ የተነሳ ዛሬ ግን ሙሉ ነኝ
ክብር ለእርሱ ይሁን አለ የማይተወኝ
እየከለከለ ለእኔ ማይጠቅመኝን 
በጊዜ እየሰጠ ደግሞ የሚረባኝን
ሁሉ በእርሱ ሆኗል አልሆነም ያለ እርሱ 
ውዳሴ ምስጋና ይድረስ ለንጉሱ
እግዚአብሔርን አመስግኑት 
ሥራህ ግሩም ድንቅ ነው በሉት
ሰማይን ያለምሰሶ
ምድርንም ያለ መሠረት
ያጸናው እርሱ ነው 
ሥራህ ድንቅ ነው በሉት
የባሕርን ጥልቀት የመጠነ
ዳርቻዋን የወሰነ 
እግዚአብሔርን አመስግኑት
ሥራህ ግሩም ድንቅ ነው በሉት 
ማዕበል ነፋስ የሚገስጽ
ፍጥረቱ ለስሙ የሚታዘዝ 
ትጉህ እረኛ ድካም የሌለበት
እግዚአብሔርን ሥራህ ድንቅ ነው በሉት 
ንጹሀ ባሕርይ ነው ሁሉን የሚገዛ
የነገስታት ንጉሥ አልፋና ኦሜጋ
ዘላለም እርሱ የማይለወጥ 
እግዚአብሔርን ሥራህ ድንቅ ነው በሉት 
ጥበብን የሚገልጥ ጥበበኛ 
ፍርድን የሚያደርግ እውነተኛ ዳኛ 
እንደ እርሱ ያለ ከቶ አይገኝም
እግዚአብሔር ግሩም ነው ዘለዓለም
ስምህ ለዘለዓላለም ምስጉን ስለሆነ ምስጉን ስለሆነ
ፍጥረት በአኮቴት ስቡህ ብሎ ዳነ ስቡህ
ስምህ ለዘላለም ምስጉን ነው ስቡህ
መህርን ለሰው ልጅ ምግብን የሰጠህ
የተራበችው ነፍስ ከምድር በረከት
በመገብካት ጊዜ ታመሰግናለች ስቡህ
ምስጉን ነህ ምስጉን ነህ ስቡህ በሰማያት
የምትመሰገን በፍጥረት አንደበት ስቡህ
እንዳንተ ያለ ማነው ወቅት የሚያፈራርቅ
ምድርን በበረከት ሰማዩንም በጽድቅ
ተራሮች በአበባ ወንዞች የሚሞሉት
ስለጠገቡ ነው ከስጦታህ ብዛት ስቡህ 
ስምህ ለዘለዓላለም ምስጉን ስለሆነ ምስጉን ስለሆነ
ፍጥረት በአኮቴት ስቡህ ብሎ ዳነ ስቡህ
የሚያበራው ገጹ ፊቱ የሚያወዛው
ካንተ በሚቀዳው ከቸርነትህ ነው
የምድር ልምላሜ የፍጥረታት ደስታ
ሲዘምር ይውላል ለለጋሹ ጌታ ስቡህ
ምስጉን ነህ ምስጉን ነህ ስቡህ በሰማያት ስቡህ በሰማያት
የምትመሰገን በፍጥረት አንደበት ስቡህ
እንዳንተ ያለ ማነው ወቅት የሚያፈራርቅ
ምድርን በበረከት ሰማዩንም በጽድቅ
ተራሮች በአበባ ወንዞች የሚፈሱት
ስለጠገቡ ነው ከስጦታህ ብዛት ስቡህ
ስምህ ለዘለዓላለም ምስጉን ስለሆነ ምስጉን ስለሆነ
ፍጥረት በአኮቴት ስቡህ ብሎ ዳነ ስቡህ

እግዚአብሔር በኛ ቤት ሁልጊዜ ምስጉን ነው
የአማልክት አምላክ አምነን የመረጥነው
ስሙ በማለዳ በቀን ይቀድሳል 
እርሱ ራሳችን ነው በሌሊት ይነግሣል
በደጃፋችን ላይ አለ ሕያው ስሙ
ጉበን መቃናችን ቃሉ ነው ማህተሙ
ዘንባባን አንጥፈን የምንቀበለው 
እግዚአብሔር ቀን በቀን ሆሳዕናችን ነው
ከእግዚአብሔር የሚበልጥ የለም በቤታችን 
ቀዳሚ ነው ስሙ አልፋ ዖሜጋችን
ህጉን ጠልፈንበት መጋረጃችን ላይ
ንጉስ ነው በኛ ቤት በከፍታ የሚታይ
ከአማሌቅ አማልክት ከቶ አንቀላውጥም
ለክብሩ የማይሆን እርም አናስቀምጥም
አይረክስም ምንጣፉ የክብሩ መቅረዞች
ከሬሞን በወጡ በጣዖት ቤት ሰዎች
ሲሞላ ሲጎድልም አይቆምም ምስጋና
ቤቱ ያለ መዝሙር አያጌጥምና
እግዚአብሔር ቢሰጥ እግዚአብሔር ቢነሳ
አይውልም በኛ ቤት ክብሩ ሳይነሳ
አረሳት ኢትዮጲያን በእርፈ መስቀል  
አባ ተክለሃይማኖት ሰባኪ ወንጌል 
የእግዚአብሔር ሰው ነው ተወዳጅ በ ሰማይ 
የተረማመደ በጽድቅ አደባባይ  
ፈውስና ጸሎቱ ቃሉ የተሰማ 
ወንጌል  የሰበከ በገጠር ከተማ  
የእቲሳው ኮከብ የደብረ አስቦቱ 
ለወንጌል ተዋጋች ንጽህት ሕይወቱ   
ፋናው እስከ ዛሬ ሲያበራ የኖረ 
የእቲሳው አባት ፍስሐጽዮን 
እግዚአርያ እናቱ ማህፀነ ብሩክ 
ወለደች  ኮከብን ሲኦልን የሚያውክ
ዲያቢሎስ እስካሁን ስሙ ሲጠራበት 
ሲረገጥ ይኖራል በእሳት  ሰንሰለት 
አዲስ  ሐዋርያ  የኢትዮጵያ አባት 
ደጋ ና ቆላውን በመስቀል ባረካት
ምንጩና ፏፏቴው ተራራው  ቅዱስ ነው
የአባታችን መስቀል ጽኑ ስለነካው 
የተራመደበት የዳሰሰው ሁሉ 
ድውይ ይፈውሳል ሳርና ቅጠሉ

ሀዘንተኛን ፡ ያፅናናው
የመድኃኒታችን ፡ ሥም
ያንን ፡ ቅዱስ ፡ ሥም ፡ የጠራው
ይረዳል ፡ ይድናልም
ቅዱስ ፡ ሥም ፡ ብፁዕ ፡ ሥም
የዘለዓለም ፡ ተስፋ ፡ ነው
ብርቱ ፡ ጋሻም ፡ ይሁንለት
ኃጢአት ፡ ሲፈትነው
ልመናውም ፡ ይፈፀምለት
ከኢየሱስ ፡ የለመነው
ቅዱስ ፡ ሥም ፡ ብፁዕ ፡ ሥም
የዘለዓለም ፡ ተስፋ ፡ ነው
ያ ፡ ክቡር ፡ የኢየሱስ ፡ ሥምም
ብፅዕናን ፡ ይሰጠናል
ሕይወት ፡ ደስታም ፡ ሰላምም
ከዚህ ፡ ሥም ፡ አግኝተናል
ቅዱስ ፡ ሥም ፡ ብፁዕ ፡ ሥም
የዘለዓለም ፡ ተስፋ ፡ ነው 
ወደ ፡ ሰማያዊ ፡ አገር
አድኖ ፡ ሲያደርሰን
ያንን ፡ ሥም ፡ ለአምላክ ፡ ክብር
እንዘምር ፡ አክብረን

ትንቢተ ዮናሰ
በሕዝቧ መካከል ዐመፅ ሰለ ጸና
በጣም ተቈጥቼ አዝኛለሁና፤
ይህንን ለነነዌ ንገራት ባዋጅ
አለና ለዮናስ ለአሚታይ ልጅ፤
እግዚአብሔር አዘዘው እንዲሄድ በቶሎ
ዮናስ እንቢተኛው አስበ ኮብልሎ
ካምላክ ተደብቆ አምልጦ ሊጠፋ
ወደ ተርሴስ ሲጓዝ ሄደ ወደ ያፋ።
ዋጋ ከፈለና በመርከብ ተሳፍሮ፤
እያጕረመረመ ባሕሩን ተሻግሮ
ዮናስ ተደብቆ ሲሄድ በግሥገሣ
ከእግዚአብሔር ተልኮ ማዕበል ተነሣ
ታላቅ ሞገድ ሆነ ባሕሩ ተቈጣ
መርከበኞች ፈሩ ትልቅ ሽብር መጣ
መርከቡ እንዲቀልለው እናድርግ እያሉ
አንሥተው ብዙ ዕቃ ወደ ባሕር ጣሉ
ባሕሩ ባሰበት በጣም ተናወጠ
መርከቡ መሰለ የተገለበጠ
ሰው ሁሉ ተነሣ ጸሎት ለማድረስ
ይኸ ሁሉ ሲሆን ተኝቷል ዮናስ
ወደ ዮናስ ሄዶ የመርከብ አለቃ
ቀሰቀሰውና ከእንቅልፉ ሲነቃ
እግዜር እንዲያድነን ከዚህ ክፉ ጥፋት
ተነሥ ጸልይ አለው ይብቃህ ማንቀላፋት
በመርከብ ውስጥ ያሉ ሰዎች ተሰብስበው
ተመካከሩና በነገሩ አስበው
አለ ኃጢአት ሠርቶ ከእኛ ጋር የመጣ
ለይተን ለማወቅ እንጣጣል ዕጣ
አለዚያ አንድንም ስለ ተባባሉ
ተሰበሰቡና ዕጣ ቢጣጣሉ
እውነትም እንዳሉት አጥፊው ሰው ታወቀ
በእንቢተኛው ነቢይ በዮናሰ ወደቀ
ዮናሰ ተረዳና እጁ እንደ ተያዘ
ያጠፋውን ጥፋት ገልጦ ተናዘዘ
ምነው ባትመጣ ተጣልተህ ከጌታ
እየው መርከባችን እንደሚንገላታ
ቊጣው እንዲታገሥ ለማግኘት ጸጥታ
በል አንተው ፍረደን ምን ይበጃል ቢሉ
ዮናስ መለሰና እዚህ ያለ ሁሉ
ስለ ምን ይጠፋል በኔ የተነሣ
ወደ ባሕር ጣሉኝ አለብኝ አበሳ
ተመልከቱ እነሆ ሥራውን ዐወቀ
ጥፋቱን ገለጠ ይኸው መች ደበቀ
እሱው ከፈረደ መልሶ በራሱ
ምን እናድርግ ብለው ሊጥሉት ተነሡ
ከደሙ እንጻን ሲሉ ለእግዜር አመልክተው
ወደ ባሕር ጣሉት ዮናስን አውጥተው
በዮናስ ላይ ኖሮ የመጣው ይህ መዓት
ባሕሩ ጸጥ አለ ልክ በዚያው ሰዓት
ዮናስም ተውጦ በእግዚአብሔር ፈቃድ
ሦስት ቀን ሦስት ሌት ሲያድር በሣ ሆድ
ተቀይመህ ኖሮ ከላይ ብትቈጣ
እንዲህ ያለ መዓት በራሴ ላይ መጣ
የባሕሩ ሞገድ እኔን አዋከበኝ
ውኃና ጨለማ ሲኦልም ከበበኝ
እያለ ባሣ ሆድ ዮናስ ሲቀመጥ
አምላኩን ለመነው በመለማመጥ
የታዛዥነትም ጣባይ እያሳየ
አዝኖ ተጸጽቶ ከልቡ ጸለየ
ምን ግዜም ቢቈጣ ነውና መሓሪ
ፊቱን መልሶለት ታረቀው ፈጣሪ
ዓሣውም ዮናስን ውጦ ሳያስቀረው
ከባሕር ተፋና መሬት ወረወረው
ይህንን የእኔን ቃል ስማና በቶሎ
ሄደህ ለነነዌ እንድተነግራት ብሎ
ደገመና እግዚአብሔር ዮናስን አዘዘ
ነነዌ ሊገባ ዮናስም ተጓዘ
ድምጡን ከፍ አድርጎ ነቢዩ ዮናስ
ከዛሬ ጀምሮ አርባ ቀን ድረስ
ነነዌ ጠፊ ነች ከሥር ተገልብጣ
አለና ለፈፈ የእግዚአብሔር ቊጣ
ሳያንገራግሩ ሁሉም ስላመኑ
የነነዌ ሰዎች ተጨንቀው አዘኑ
ከትልቅ ጀምሮ ሕፃኑ ድረስ
ሕይወቱ የቆመች በሥጋ በነፍስ
ሰውም ሆነ እንስሳ ይቀበል ንስሓ
ፍጡር ሁሉ ይጹም ይለይ ከእህል ወኃ
ሁሉም ከልብ አዝኖ ማቅ እየለበስ
ከክፉ ወደ ደግ እየተመለሰ
መቼም ወሰን የለው የለው እግዚአብሔር ምሕረቱ
ይጸልይ አለና ይለምን በብርቱ
ንጉሡ አሳወጀ ከነመኳንንቱ
የነነዌ ሰዎች በውነት ከልቡና
መጸጸታቸውን እግዚአብሔር እየና
ፍጡር ቢለምነው እንባ እያፈሰሰ
ምሕረቱን አውርዶ መዓቱን መለሰ
የተናገረው ቃል ሰላልተፈጸመ
ዮናስ ተቈጥቶ እያጕረመረመ
እንደዚህ እያለ ጸለየ ወደ አምላክ
እኔን መጀመሪያ ነነዌ ለመላክ
አሰበህ ብታዘኝ ይህንኑ ዐውቄ
ወደ ተርሴስ ልሄድ ጠፋሁ ተደብቄ
ምሕረትህ የበዛ መሓሪና ታጋሽ
በደል የምትረሳ ከቍጣ ተመላሽ
የቍጣህን ያህል ምሕረትህ የጠና
መሆንክን ጥንቱንም እኔ ዐውቃለሁና
እኔን ግን ግደለኝ ልሙት ልቀበር
ሐሰት ተናግሬ የማይሆን ነገር
አልፈልግምና ቆሜ ለመኖር
ከከተማ ወጥቶ በምሥራቅ በኩል
ከወደ ዳር ሆኖ ነነዌን ሊያሰተውል
ምን እንደሚያገኛት ለማየት ዮናስ
ሠርቶ ተቀመጠ አንድ ትንሽ ዳስ
እግዜር በጥበቡ አንድ ቅል አብቅሎ
ቅሉም አደገና ከፍ ከፍ ብሎ
የዮናሰ ራሱ እንዲያገኝ ጥላ
ለፀሓዩ ንዳድ ሆነለት ከለላ
በዚህ በቅል አገር ዮናስን ደስ አለው
እንዲህ ቶሎ ደርሶ ስላገለገለው
እግዜር በማግሥቱ ጧት በማለዳ
ቅል የሚበላ ትል ፈጣረ አሰናዳ
ትሉ ቅሉን በልቶ በፍጥነት ደረቀ
ፀሓይ ወጣችና ግዜው በጣም ሞቀ
እግዜር አዘዘና ትኲስ ነፋስ መጣ
የሚከለልበት መጠጊያ ስላጣ
ቅሉ ደረቀና ንዳድ ቢያቃጥለው
ዮናስ ተበሳጭቶ ላምላክ እንዲህ አለው
እንደዚህስ ሆኜ ቆሜ ከምኖር
እባክህ ግደለኝ ልሙት ልቀበር
ደረቀብኝ ብለህ ይህን ቅል ለማጣት
እውን ይገባል ወይ ያንተ አሁን መቈጣት?
ብሎ እግዜር ቢጠይቅ መለሰ ዮናስ
በንዴቴ ብዛት እስክሞት ድረስ
አዎን ይገባኛል መናደድ መጤስ
እግዜርም መለሰ ለምን ጠፋ ስትል
ይህ ያልለፋህበት ያልደከምህበት ቅል
አንተ ስትናደድ ፈጥሬአት እኔማ
ሳጠፋት ሳፈርሳት ነነዌን ከተማ
መቶ ሓያ ሺህ ነው የሕዝብዋ ብዛት
ለምን ትቈጣለህ እኔ ባዝንላት
ብሎ በምሳሌ ሲያስተምር ይቅርታ
ለዮናስ ነገረው የምሕረቱ ጌታ
ለእግዚአብሔር ቸርነት ምስጋና ይድረስ
በዚህ ተፈጸመ ትንቢተ ዮናስ።
የበልዓም አህያ ዳግም ተናገሪ
መልዐኩ እንዳቆመሽ እባክሽ መስከሪ
ካንቺ ያነሱ አሉና ጭራሽ የሚገርሙ
የመልዐኩን ቃል ከቶ የማይሰሙ
እንደ ጌታሽ በልዓም ከፍተው የጠመሙ
እግዚአብሔር በእሥራኤላውያን አፍሮ
መስዋዕታቸውን ተፀይፎ
ባዕድ አምልኮነታቸውን ነቅፎ
ቢነሳ ሊያጠፋቸው
ነቢዩ ሙሴ ቀረቦ
ኃጢአታቸውን ይቅር ካላልክ
በምህረትህም ካልተመለስክ 
እኔን ከሕይወት መፅሐፍ
ደምስሰኝ ሰሜ አይፃፍ 
ብሎ እኮ መናገሩ
ሲያማልድ ነው ምስጢሩ።

ዳዊት በመዝሙሩ እየተቀኘ
ወደ እግዚአብሔር ለመሄድ እየተመኘ
በገናውን ሲደረድር በተመስጦ
ስለመልዐኩ ሲናገር አስረግጦ
እንደሚታደግ አውቆ ጠንቅቆ
በሚሰፍሩት ሰዎች ዙሪያ ይሰፍራል አለ
በመንገድ ሁሉ ሊጠብቃቸው
እቅፍ ድግፍ አድርጎ ሊያነሳቸው
ከመጣው መቅሰፍት ሊያድናቸው።
ሎጥን ከሰዶምና ገሞራ 
ማነው ያወጣው ከነቤተሰቡ እየመራ
መንገዱን፡ያሳዩት፡ዞዓር፡እንዲገባ
መላዕክት አይደሉም መፅሐፉ ይነበባ
ምነው የዘመኑ ሰውግራ እንዲህ ተጋባ
ዓይነ-ሥውር ለመሆን በራሱ እያደባ።
ኢየሩሳሌምንና የይሁዳን ከተሞች
ሰባ፡ዓመት ሙሉ ቢቆጣቸው
ወደ አምላኩ ቀርቦ በትህትና
ለሰዎች ምህረትን ሲማፀን በልመና

ነቢዩ፡ዘካርያስ፡ሰምቷል፡በጥሞና፤
አምላክ፡ያለውን፡ለመልዐኩ፤
በሚያፅናና፤ቃል፡እንደተመለሰ፡በምህረቱ።
በሚጣፍጠው፡አንደብቱ፤
እንደሌለው፡የሰው፡ብርቱ፤
ሲመሰክር፡ሲያመሰጥር፤
ስሙን፡ጠርቶ፡ሚካኤል፡አለ፤
ይኸው፣ነቢዩ፡ዳንኤል፡ተናገረ፤
ስለ፡ህዝብ፡ልጆች፡እንደሚቆም፡አስተማረ።
ከካህኑ፡ዘካርያስ፡አትማሩም፤
መፃሕፍትንስ፡አትመረምሩም፤
በእግዚአብሔር፡ፊት፡የምቆመው፤
ገብርኤል፡ነኝ፡ሲልስ፡አትሰሙም፤
ምነው፡ዲዳነት፡አማራችሁ፤
እራሳችሁን፡አኮራችሁ፤
አምላክ፡ያለውንስ፡ዘነጋችሁ፤
መልዐኬ፡በፊትህ፡ይሄዳል፤
በፊቱ፡ተጠንቀቁ፤
ስሜም፡በእርሱ፡ነው፡ይላል፤
ይኸው፡ሙሴ፡ምስክር፡ሆኗል፤
ቃሉን፡ጠብቆ፡ባህርን፡ተሻገሯል።
ማማለድ፡እኮ፡ማስታረቅ፡ነው፤
መቼ፡ነው፡ለዓለም፡ድብቅ፡የሆነው፤
አብርሃም፡አይደለም፡የጀመረው፤
ለአምላኩ፡ምርጥ፡ሆኖ፡ያነጋገርው፤
ስለሰው፡ልጆች፡የተማፀነው፤
ፊቱን፡እንዲመልስ፡እባክህ፡ያለው።
ኢዮብ፡ለወዳጆቹ፡ሲፀልይ፡በርትቶ፤
አምላክ፡መቼ፡ዝም፡አለው፡ሁሉን፡ነገር፡ረስቶ፤
በእውነት፡ተቀበለው፡በበረከት ሞልቶ።
ዶኪማስ፡ሆይ፡ተነስ፡መስክር፤
ማነው፡የረዳህ፡ልጅህን፡ስትድር፤
ወይኑ፡አልቆብህ፡እንዳታፍር፤
ሰሟን፣ጠርተህ፣ዳግም፡አክብር፤
ዓለም፡ጠፍቷል፡በጥርጥር።
ሰይጣን፡በመሪነት፣የሚቆጣጠረው፤
መርገም፡ብቻ፡ማግኛ፡በረከት፡ያልሆነው፤
አንደበተ-እሳቱ፡ብዙ፡ኃጢአት፡አለው
አቃጥሎ፡ጨርሶ፡አመድ፡የሚያደረግ፡ነው።
በእግዚአብሔር፡አምሳያ፡ስንፈጠር፣ገና፤
ለማመስገን፡ነበር፡እያልን፡ገናና፤
የእስራኤል፡አምላክን፡የሰጠውን፡መና።
አማኑኤል፡ቸሩ፡የከበረበት፡
በምድር፡እያለ፡የታወቀበት፤
ዋና፡መገናኛው፡ያስተማረበት፤
ነበረ፡አንደበቱ፡ሰው፡ያዳነበት።
በቁስል፡ቢመታ፡ንብረቱ፡ቢጠፋ፤
ሚስቱ፡ከድታው፡ብትሄድ፡ልጆቹ፡ቢሞቱ፤
መቼ፡አጉረመረመ፡ኢዮብ፡የሰው፡ብርቱ፤
መልካም፡ይሁን፡አለ፡በገዛ፡አንደበቱ።
እስጢፋኖስ፡ዲያቆን፡ወጣቱ፡ሰማዕት፤
መከራን፡አፅንተው፡ግፍ፡ቢያደርጉበት፤
በመልካሙ፡አንደበት፡ይቅር፡አለበት፤
ሞቱ፡ሕይወት፡ሆኖ፡ፅድቅ፡አገኘበት።
ዼጥሮስ፡የተባለው፡የጌታ፡ሐዋርያ፤
ነበረው፡አንደበት፡ወንጌልን፡ማብሰሪያ፤
ከአምላክ፡ያገኘው፡ፀጋ፡መቀበያ።
ሰለስቱ ደቂቅን፡ከእሳት፡ያወጣቸው፤
የእግዚአብሔርም፡መልአክ፡የተላከላቸው፤
በንጉሡ፡ፊትም፣ሞገስ፡የሰጣቸው፤
አምላክ፡ያድነናል፡ሆኖ፡ነው፡ቃላቸው።
በወንጀል ተከሶ፡ታስሮ የነበረው፤
ጥጦስ፡አመፀኛው፡አምላክን፡አወቀው፤
በመስቀል፡ላይ፡ሳለ፡ተአምር፡ስላሳየው፤
በዚህን፡ጊዜ፡ወንበዴው፡ዞር፡በማለት፤
ጌታ፡ሆይ፡አስበኝ፡አለ፡በእምነት፤
የገነትም፡ደጃፍ፡ተከፈተለት።
ዘመድ፡ከዘመዱ፡ሲጣላ፡የታየው፤
አይንህ፡ለአፈር፡ብሎ፡የተረጋገመው፤
እሳት፡አንደበቱ፡አጋይቶ፡ጥሎት፡ነው።
አንደበተ-ምላጭ፡እውነት፡የለበትም፤
ሰውን ከሰው፡ጋራ፡አያስተዛዝንም፤
ሁሌ፡ተናጋሪ፡መሆን፡አይበጀንም፤
ሌላውን፡ለመስማት፡ጊዜን፡አይሰጠንም።
አንደበተ-እሳቱ፡ሲቃጠል፡ያስፈራል፤
በአጭር፡ጊዜ፡ውስጥ፡ሁሉን፡ያዳርሳል፤
ከአድማስ፡አድማስ፡ዘልቆ፡በቅፅበት፡ይገድላል።
ደለ፡አንደበት፡ሲሄድ፡ያለልጓም፤
ወላፈኑ፡አቃጥሎ፡ሰውን፡አያስጠጋም፤
እያገረሸበት፡ቤቱ፡ጠርቶ፡አይጠራም።
አንደበተ-ልዝብ፡በጎ፡የማይወጣው፤
ለሰው፡ፀር፡በመሆን፡መንገዱን፡የዘጋው፤
አምላክ፡ተቆጥቶ፡በመአት፡እንዳይመታው፤
ዲያብሎስ፡ተሸክሞ፡ሲዖል፡እንዳይጥለው፤
ዛሬ፡ተመልሶ፡አንደበቱን፡ይግዛው።
በአንደበታችን ከምንጠፋ፡ዛሬ፤
ምን፡አለበት፡ለአምላክ፡ብናቀርብ፡ዝማሬ፤
በህይወት ዘመናችን፡እንድናገኝ፡ፍሬ።
ጥበበኛ፡ማነው፡አስተዋይ፡የሆነ፤
በእሳት፡አንደበቱ፡ፈፅሞ፣ያዘነ፤
ይምጣ፡ኤልሻዳይ፡ቤት፡ሁሉን፡እየጣለ፤
ያገኛል፡አንደበት፡የተከናወነ፤
የማይፋጀውን፡ህይወት፡ብቻ፡የሆነ።

አምስቱ፡ተጠንቅቀው፡
አምስቱ፡ችላ፡ብለው፤
አምስቱ፡ሻማ፡ይዘው፤
አምስቱ፡ባዶ፡እጅ፡ሆነው፤
አምስቱ፡ልብ፡አድርገው፤
አምስቱ፡ደክመው፡ዝለው፤
የአምስቱ፡ማሰሮ፡ዘይት፡ሞልቶ፤
የአምስቱ፡ግን፡ባዶ፡ቀረቶ፤
የአምስቱ፡መብራት፡በርቶ፤
የአምስቱ፡የለም፡ጠፍቶ፤
አምስቱ፡በርትተው፡ቆመው፤
አምስቱ፡በእንቅልፍ፡ተሸንፈው፤
በድንገት፣ሙሽራው፡መጣ፤
ያላስቀመጡት፡ከየት፡ይምጣ፤
አምስቱ፡የተሰናዱት፤
ወጡ፡ሙሽራውን፡ሊቀበሉት፤
አምስቱ፡ደንግጠው፡ፈርተው፤
ዘይት፡ለመግዛት፡ተሯርጠው፤
አጥተው፡ሲመለሱ፡በጣም፡አዝነው፤
ሙሽራው፡ገብቶ፡ጠበቃቸው፤
በሩ፡ተዘግቶ፡ከፊታቸው፤
አምስቱ፡ከውስጥ፡ያሉት፤
ከሙሽራው፡ጋር፡የከበሩት፤
እነሱ፡ናቸው፡የተጠሩት፤
ቀንና፡ሌሊት፡ተግተው፡የጠበቁት።

ለዘመናት፡ጥላ፡ሆና፤
ስትራዳ፡ከፈተና፤
በዕውቀት፡አጎልምሳ፤
በጥበብ፤አጎናፅፋ፤
እየሰጠች፡ፀጋ፡ተስፋ፤
ድካም፣አታውቅ፡አይታክታት፡
ፊቷ፡በርቶ፡በፈገግታ፤
ስትጠብቅ፡ቤቷን፡ከፍታ፤
ስንቱ፡አለፈ፤
ስንቱስ፡አረፈ፤
የልቡን፡አሟልታለት፤
ስትድረው፡ስትኩለው፤
ሰው፡አድርጋ፡ስትሸኘው፤
ማንነቱን፡ስታሳየው፤
አቤት፡ላያት፡ላስተዋላት፤
ስንዱ፡እኮ፡እመቤት፡ናት።
የጉዞዬ፡ምልክቴ፤
የእምባዬ፡አባሽ፡መድኃኒቴ፤
የሩጫ፡ፍፃሜዬ፤
ንፁህ፡መስዋዕት፡የዓላማዬ፤
ብቸኛ፡ሰሚ፡የእንጉርጉሮዬ፤
እያለ፡ሲያወያያት፤
በነፍስ፡ወከፍ፡የኔ፡ሲላት፤
እያጣፈጠ፡ስሟን ሲጠራት፤
በዕልልታ፡ሲቀባበላት፤
በዝማሬ፡ሲያስተጋባት፤
በአማረ፡ቃል፡ሲሰማማት፤
ጆሮ፣ዳባ፡መች፡ታውቅና፤
ትደርሳለች፡ቀድማ፡ፈጥና፤
አቤት፡ብላ፡ልታፅናና፤
የመልካም፡ሰው፡መልካም፡ስፍራ፤
የደጋጎች፡በር፡መግቢያ፤
ከጥቂቱ፡ብዙ፡አፍርታ፤
ለብዙዎች፡ሆና፡አለኝታ፤

ኮትኩታ፡አዘጋጅታ፤
በንስሃ፡ሁሉን፡ጠርታ፤
ለሰማያዊው፡ክብር፡አጭታ፤
ይኸው፡ታየ፡የሷ፡ውለታ፤
የቤተክርስትያን፡እናትነቷ።
ደረቷ፡ስር፡ተለጥፈን፤
ስንመገምግ፡በህብረት፡ሆነን፤
ጡቶቿ፡መች፡ደረቁ፤
ወተት፡ከመስጠትስ፡መቼ፡ራቁ፤
ብሉይን፣ከሐዲሱ፤
እያስማማች፡ስታስተምር፤
የምስራች፡ስትነግር፤
ስትገስፅ፡ስትመክር፤

የተጣላን፣ስታስታርቅ፤
በጎውንም፡ስትመርቅ፤
ምግባር፣ከሐይማኖት፣ስትጠነቅቅ፤
ምስጢራትን፡ስታራቅቅ፤
ይኸው፡ነው፡አለች፡የኔ፡ድርሻ፤
ከልጅነት፡ እስከ፡እውቀት፤
ለእኛ፡እንዲሆነን፡መዳረሻ።

የመድኃኒዓለም፡ክብር፡ለዓለም፡ተገለጠ፤
ለሰዎች፡መዳኛ፣ከአብ፡ዘንድ፡ተሰጠ፤
በቤተልሄም፡ተወልዶ፡ታሪክን፡ለወጠ።
በነብያት፡አባቶች፡በትንቢት፡ተነግሮ፤
ይኸው፡መጣ፡ዛሬ፡አክብሮ፡ቀጠሮ፤
በአማላጃችን፡በድንግል፡ላይ፡አድሮ።
የኢየሱስ፡መወለድ፡አስደንቆአቸው፤
ሰብአ፡ሰገል፡መጡ፡ወርቅ፡ዕጣን፡ይዘው፤
ኮከቡ፡መርቶአቸው፡መንፈስ፡ቀረቦአቸው፤
የአማኑኤል፡ፍቅር፡ከሩቅ፡ስቦአቸው።
የኢየሱስን፡ክብር፡ከዋክብት፡አሳዩ፤
እረኞችም፡አይተው፡ለሕፃኑ፡ዘመሩ፤
በዕውነት፡ተወለደ፡እያሉ፡አከበሩ።

መላዕክት፡በሰማይ፡የሚያመሰግኑት፤
ቅዱስ፡ነህ፡እያሉ፡ሰሙን የሚጠሩት፤
ሰዎችም አግኝተው፡በምድር፡ወደሱት፤
ክብር፡ልዕልና፡ኢየሱስ፡ነህ፡አሉት።
የአማኑኤልን፡ክብር፡እንስሳት፡አውቀው፤
በዛ፡በብርድ ወራት፡ተገኙ፡አብረው፤
ሙቀት፡እየሰጡ፡በትንፋሻቸው።
እሱ፡ሁሉ፡እያለው፡እንዳጣ፡ሰው፡ሆነ፤
ባንድ፡ጠባብ፡በረት፡እራሱን፡ወሰነ፤
ትህትናን፡ሊያስተምር የተከናወነ።
ሄሮድስ፡ሊያሰገድለው፡ሰዎችን፡ቢሰድም፤
ተልከው፡የሄዱት፡ቀሩ፡አልተመለሱም፤
በዕውነት፡የሱ፡ፍቅር፡ማንንም፡አይለቅም፤
ምንጊዜም፡አዲስ፡ነው፡ከቶ፡አይለወጥም።
የአዳምና፡የሔዋንን፡መርገም፡ለማጥፋት፤
ቤዛ፡ሆኖ፡ለማውጣት፡ከዲያብሎስ፡ግዛት፤
ይኸው፡ተወለደ፡የዓለም፡መድኃኒት፤
ሰውና መላዕክት፡ባንድ፡ላይ፡አዩት።
ዓለም፡ስትጨነቅ፡ኃጢአት፡ሞልቶባት፤
አንሰራፍቶ፡ይዞ፡ዲያብሎስ፡ሲመራት፤
መድኅኑ፡ክርስቶስ፡ተወለደላት፤
ለያዛት፡በሽታ፡ፈውስ፡ሊሆናት።

ስሟን እየጠሩ
ሲያመሰግኑ ሲዘምሩ
ለነዳያን ሲዘክሩ
በፆም በፀሎት በሱባኤ
በአማላጅነቷ እየተማፀኑ
በረከትን ሲቀበሉ
የዕድሜ ፀጋ ተሰጥቷቸው
አክሊሉ ተዘጋጅቶ
ቤታቸው ሞልቶ
ሀዘን ጠፍቶ
በደስታ ተተክቶ
አንገትን ሳያስደፋ
የሚያኖር በዕፁብ ተስፋ
የእምነታቸው መአዛ
ትውፊት ጌጥ መለያቸው
መሠረተ- ሃይማኖት ቋንቋቸው
የገድል የትሩፋት መነሻቸው
ዕውን ራዕይ ትንቢታቸው
ንፁህ ዘር መገኛቸው
በስደት ሀገር ጣዕማቸው
ከአባቶች የተረከብናት
ምሳሌ የማይገኝላት
ብርቅ ዕንቁ አለኝታችን
የምስራቅ በር እመቤታችን
ዛሬም ይኸው በዝማሬ
አጣፍጬ መናገሬ
እንደ አባቴ እንደ ዳዊት
በገናውና መደርደሬ
ዮሐንስ ፍቁረ-እግዚእን
የመስቀሉ እግር ስር ባለውለታ
ማስታወሴ መዘከሬ
እንዲያስተምረኝ መስተንግዶ
ትህትናን አለማምዶ
ለመታዘዝ አደግድጎ
እመቤቴን ልቤ ወድዶ
የሷ እንድሆን ለዘለዓለም
ሮጬ አምልጬ ከዚህ ዓለም
በንስሃ ዛሬም ነገም።

➊ኛ ➪ ኤሎሄ ኤሎሄ
ዘጠኝ ሰአትም ሲሆን
ክርስቶስ በመስቀል ላይ ጮሀ
ኤሎሄ ኤሎሄ ለማ ሰበቅታኒ
ብሎ በከፍታ ድምፅ ጮሀ
አምላኬ አምላኬ
አባቴ የኔማ መጮሄ
ለጠላቴ መዳን
ሆንኩላቸው አዲስ ኪዳን
ኤሎሄ ኤሎሄ እላለው
ስለ ምንስ ተውከኝ
ስለ ሁሉ ስላም ሁሉ መዳን
በመስቀል  ተሰቀልኩኝ
ብሎ አሰምቶ ጮሀ
ከመስቀል ስር ያሉት
ክርስቶስ ያለውን ሰሙት
ይሄስ ኤልያስን ይጠራል አሉት
ሌሎቹን ያድናል ይፈዉሳል
እስኪ እራሱን ያድን
ከመስቀል ላይ ይውረድ
ያን ግዜ አይተን እናምንበታለን
ብለው ተዘባበቱበት
እየነቀነቁ አንገታቸውን

❷ኛ ➪ አባት ሆይ የሚደርጉትን አያቁምና ይቅር በላቸው
አባት ሆይ ሚያደርጉትን
 አያቁም እና ይቅር በላቸው
እንደ እነርሱ አይተ
ፍርድን አትፍረድባቸው
እንደ ቸርነት ይሁን
አይሁን እንደ በደላቸው
እንደ ፍቃዳቸው እንደ እነርሱ
አትመልከት እንደ ስራቸው
እኔ ልጅህ ልሙት
እኔ ቤዛ ልሁን ስለ ሂወታቸው
ጨርቅ ልብሴን ተካፈሉት
እርስ በእርስ ዕጣ ተጣጥለው

❸ኛ ➬ዛሬ ከኔ ጋር በገነት ትሆናል
ተዘከረነ እግዚኦ
 በውሰተ መንግስትከ
 እየሱስ ሆይ በመንግስት
ስትመጣ አስበኝ አለው
በቀኙ የተሰቀለው ወንበዴው
እውነት እውነት እልሃለው
ዘጠና ዘጠኙን የተውኩት
ስለ ጠፋው ስለ አንዱ ነው
እውነት እውነት እልሃለው
እኔ የተሰቀልኩት ስለ ሃጣን ነው
እውነት አንተስ ታድለሃል
በመንግስት አስበኝ ያልከው
ዛሬ ከኔ ጋር በገነት ትሆናለ
አዳምንም ትቀድማለ አለው

❹ኛ ➪አባት ሆይ ነብሴን በእጅ አደራ እሰጣለው
አባት ሆይ አባት ሆይ
ነብሴን በእጅ አደራ እሰጣለው
ስለ ሃጢያተኞት ስለ ሃጣን ስራ
ቤዛ ሆንኩኝ ተቀበልኩኝ መከራ
አባት ሆይ ነብሴን ተቀበላት
ስለ ሚገድሉኝ በደለኞች
እኔ ሄያው ልጅ ልሙት

❺ኛ ➪አንቺ ሴት እነሆ ልጅሽ
አንቺ ሴት እነሆ ልጅሽ 
ዮሃንስ ወዳቼ እነኋት እናትክ
ለአንተ ሰጠው አደረ እናቴን
ይዘሃት ሂድ ወደ ቤትክ
አታልቅሺ ዝም በይ እናቴ
ዮሃንስ ወዳጄ ይሆንሻል ምትክ
እናቴ ዙፋኔ በጅግር ያሳደክሽኝ
ወደ ዮሃንስ ቤት ግቢ
እኔስ ለአለም ቤዛ ሆንኩኝ
እናንተ የተዋህዶ ልጆች
 እነዋት እናቴ እናታቹ
አደረ ሰጠዋቹ እናቴን
ይሄው ውሰዷት ወደየቤታቹ

❻ኛ  ➬ ተጠማሁ
ተጠማሁ ተጠማሁ አለ
እየሱስ በመስቀል ተሰቅሎ ሳለ
ሆምጣጤ መራራ ሰጡት
የባህርን ጌታ ውሃን ነፈጉት
መራራውን ሆምጣጤ ተቀብሎ
እርሱ አልቻልም ለነጠጣት
በጣም መራራ ነው
ክፉ ጉሮሮን የሚልጥ

 ❼ ኛ ➪ተፈፀመ
ተፈፀመ አዎ ሁሉም ተፈፀመ
በናዝሬቱ እየሱስ
ሁሉም እንደ ታለም
ነብያት እንደ ተናገሩለት
ሁሉም በእርሱ ተፈፀመ
እስከ መስቀሉ ሞት
እስከ መስቀሉ ሞት
እስከ መስቀሉ ሞት፡፡

❶ኛ ➬  ወደ ዋላ ምታስር (ተስሮ ድሕረት)
 አምላክ ሆይ ስለእኛ
ወደዋላ ተስረ የፊጢኝ
በእፀ መስቀል መተክ
ሲኦልን ወርደ እኛን ለትጎበኝ
ስለ በደላችን ታሰርክ
ከታሰርንበት እኛን ለትፈታን
ስለኛ ታሰርክ በገመድ
ቤዛችን ነህ ለኛ ለሃጣን
አዳምን ከአፈር ከመሬት
የሰሩት ቅዱሱ እጆች
በገመድ ወደዋላ ታሰሩ
በጲላጦስ ጭፍሮች

❷ኛ ➬ በገመድ መሳብ (ተስቦ በሃብል )
አምላክን በገመድ ጎተቱት
አይሁዶች  በመሬት ላይ
በሰዎችም ፊት ተዋረደ
እኛን ሊያወጣን ከፍታ ላይ
ሁሉንም በሁሉ ሁሉን የፈጠረ
የሰማይና የምድር ጌታ
አለም እንደ ወንበዴ የዘችው
ለታሰቀየው በገመድ ግታ
ችሎታ ሃይል ትግስቱ
የእርሱስ በእውነት ይደንቃል
እንደ እየሱስ ኤልሻዳይ የለ
የትስ ይገኛል ከወዴትስ ይመጣል

❸ኛ ➫ በምድር ላይ መውደቅ (ወዲቅ ውስተ ምድር )
ሰማይን እንደ ቀመር
የሰቀለ የቆመ አምላክ
ምድሩንም በውሃ ላይ ያፀና
ሁሉን ያቆመ ሁሉንም በልክ
ጭፍሮች ገፍተው ሲጥሉ
በግንባር ምድር ላይ
እንደ አምላክነቱ ሁሉን ቻለ
እየሱስ አምላክ ኤልሻዳይ
የእውራን የድሆች አባት
የወደቁትን የጠፉትን ማይረሳ
አይዞህ የሚለው ጠፋ
ከተጣለበት ደግፎ ሚያነሳ
በግንባሩ ወድቆ ተደፋ
አቅም እንደሌላችው እንደ ደካሞች
አምላክን አሰቃዩ አንገላቱት
የእስትንፋሱ የእጁ ፍጥረቶቸች

❹ኛ ➪ በእግረ አይሁድ መረገጥ ( ተከይዶ በእግረ አይሁድ)
 ሰማያት ዙፋን
 መንግስቱ ናት
ምድርም የእግሩ
 መረገጫ ነት
አይሁዶች ረገጡት
በሃጥ እግራቸው
እርሱ ግን ዝም አለ
እየለመነ ይቅር እያላቸው
ምን አይነት ይቅርታ
ምን አይነት ታጋሽ ነው
ለሚገድሉት ራርቶ
ይቅር የሚላቸው

❺ኛ ➬ ከምሶሶ ጋር ማላተም ( ተገፋዖ ማዕአለ ዓምድ)
ገፍተው ጥለው ሲያጋጩት
ከዓምድ ከምሶሶ ጋራ
አይሁድ ግፍ አበዙበት
አስጨነቁት በመከራ
እውራነን አብርቶ
መንገድን የሚመራ
አይን እንደሌለው
ተላተም ከምሶሶ ጋራ
የጭፍሮች ስራ
አቤት ጭካኔያቸው
በአምላክ ጨከኑ አፌዙ
ሃዘን ርህራሄም የላቸው

❻ኛ ➪ በጥፊ መመታት (ተፅፋዓ መለታሕት )
 ኪሩቤል እና ሱራፌል
ከእርሱ ፊት የማይቆሙት
በፍርሃት በእንቅጥቅጥ
ፍጥረት የሚሰግዱለት
በፊቱ ቀይ ግምጃ
ሸፍነው አልብሰውት
በጥፊ ሚመታህን
እወቅ ንገረን አሉት
አንተስ አምላክ ከሆንክ
ንገረን እወቅ ቢሉትም
እንደ ሚሸለት በግ
ቃልንም አልመለሰም

❼ኛ ➪ ጀርባውን በጅራፍ መገረፍ
 ( ተቀስፎ ዘባን)
 ያሁሉን ግርፋት
በጀርባው ላይ ዋለ
የወታደሩ ጅራፍ
በአምላክነቱ ቻላ
ስለ እኛ ግርፋት
አምላክ ተገረፍ
የኛን ፅዋ አሳልፎ
በራሱ ላይ አሳረፈ

❽ኛ ➫ ራሱን በዱላ መመታት ( ተኮርዖተ ርእስረ)
በራሱ ልይ አክሊል
በኪሩቤል ላይ ዙፋኑን
የሚያረገው አምላክ
እንደ እባብ እራሱን
አይሁድ ቀጠቀጡት
በብረት ዘንግ እራሱን
የጲላጦስ ወታደር
 አሰቃዩት ቀጡት በግርፋት
ሄሮርስም በተራው
ተሳልቆ ፈረደበት
ንጉስ እየሱስን
አሶግዱት አለ በሞት

❾ኛ ➬ የእሾክ አክሊል አቀናጁት ( አከሊለ ሦክ)
 ለቅዱሳን ሰማዕታት
የክብር አክሊል ሚያቀናጅ
የእሾክ አክሊል ተደፋለት
በአይሁድ በአመፀኞች እጅ
በእርሱ ተሳለቁበት
የአይሁድ ንጉስ በለው
ወደ እግሩ ሰገዱለት
በእጁ ዘንግ አሲዘው

❿ኛ ➫ መስቀል መሸከም ( ፀዊረ መስቀል)
 መስቀል መከረኛውን
ተሸክሞ በአምላክነቱ
 ማንስ ያድነን ነበረ
ባይገድል ሞትን መሞቱ
ሕማመ መስቀል ተሸክሞ
እኛ ሃጥዑን ነፃ አወጣን
የከበደነን ታላቁን ሃጢያት
 እሱ በአምላክነቱ ተሸከመልን
በደል ሸክማችነን ተሸክሞ
እኛን ከባርነት ነፃ አወጣን

➊➊ኛ ➪ በችንካር መቸንከር ( ተቀንዎ በቅንዎት)
የሁሉ ፈጣሪ የሁሉ ንጉስ
ምድርን በውሃ ላይ የዘረጋ
እንደ መስዋዕት በግ
በመስቀል ለይ ተዘረጋ
እውራን ያበሩት እጆቹ
በመስቀል ተቸነከሩ
አዳምን ፍለጋ የተመላላሱ
በገነት የሄዱ እግሮቹ
አለምንም እንዲሁ የረገጡ
በሚስማር መስቀል ላይ ተቸነከሩ

➊❷ኛ ➬ በመስቀል መሰቀል ( ቸሰቅሎ በዕፀ)
በመስቀል ለይ ተሰቀለ
በእንጨት ተሰቀለ
እኛን ከሞት ሊያድነን
እንደ አመፀኞች ተቆጠረ
በካህነታ ሰማይ በመላዕክት
ተከቦ በዙፋኑ የሚቀመጥ
እርቃኑን በወንበዴ መሃል
ሁሉን ያስገኘ ሁሉን የሚሰጥ

➊❸ኛ ➬ መራራ ሐሞትን መጠጣት (ሰረበ ሐሞት)
 ሁሉን በግዜው ያስገኝ
ፈሳሽ ወንዝ ባህሩን
በእፀ ላይ ተጠማሁ ሲል
አንስተው ሰጡት ሃሞትን
ለፍጥረት ከአለት ላይ ውሃን
ከሰማያት ላይ መናን
የሚሰጥ አምለክ
አበዙበት ጭካኔውን
አቤት የእርሱስ የገርማል
አቤት የእርሱስ ይደንቃል
ስቃዩን ለመግለፅ
ቃላት ያጥራል
ስብሃት ለእግዚአብሔር ልዑል ወለወላዲቱ ድንግል ወለ መስቀሉ ክቡር

ጠላቶቹ ሳለን ፤ አሰኝተነው ቅር
ያለ አመክንዮ ፤ ቢወደን በፍቅር ፤
ቀኙ ያለው ልጁን ፤ በኪሩቤል መንበር  
ላከው እንዲሸከም ፤ የኛን የሞት ቀንበር  ፤
ግና ተሽቀዳድመው ፤ እንደ በግ ለማረድ
ሰይፍ ይዘው ጠበቁት ፤ ወገኖቹ ሞረድ ፤
ጽድቁ ሆኖ በደል ፤ በሐሰት ተከሶ
ቆመ ባደባባይ ፤ ቀይ ግምጃ ለብሶ  ፤
እስከ ቀራንዮ ፤ ከዛ ሊቶስጥራ 
እንዴት እንግለጸው ፤ ያየውን መከራ ፤
ጎባጣ ሚያቀና ፤ አቅምን ዓድሶ
መስቀል ተሸከመ ፤ ሄደ አጎንብሶ ፤
የዳቢሎስ መውጊያ ፤ ከአዳም እንዲነቀል  
ተቸንክሮ ዋለ ፤ ክርስቶስ በመስቀል ፤
እኛ እንዳንቀምስ ፤ መራራውን ሞትን
እሱ ተጎነጨ ፤ ቆምጣጣ ሀሞትን ፤
እኛ እንዳንጠራ ፤ በግፍ በኩነኔ
እሱ ተቆጠረ ፤ እንደ አረመኔ ፤
በመስቀል ላይ ሞቶ ፤ ተቤዠን በደሙ
አሁን ገና ገባን ፤ የፍቅር ትርጉሙ ፤
ያለውን አይደለም ፤ ተርፎ ከሞላለት
እራስን መስጠት ነው ፤ ለካ ፍቅር ማለት።

ከእንስሳት ተለይታ
ልትቆም በሰው ተርታ
ሊቀመጥባት ጌታዋ
ሊታወቅላት ዋጋዋ
ላይጠፋባት አደራዋ
ሰው የማገልገል ስራዋ
ሲመጣላት ፈጣሪዋ
ደስ አላት አህያዋ
ሲቀመጥባት በጀርባዋ።
ውርንጭላነቷ ቀርቶ
የታሰረችበት ገመድ ተፈቶ
መናቅ መሰደቧ ጠፍቶ
የዋሁ የጺዮን ልጅ ትህትናን ተመልቶ
አስገባት ከተማ በህዝቡ ፊት መርቶ።
አፋቸው ተለጉሞ
ሃሳባቸው ከፍቶ ጠሞ
አዋቂ ነን ባዮቹ
የአይሁድ ካህናት ግብዞቹ
ዝም ቢሉ ለምስጋና
ለመራቸው በደመና
ለመገባቸው ከሰማይ መና
መመስገኑ መቼ ቀረና
እየተባለ ሆሳእና።
በሴቶች በወንዶቹ 
 በአዛውንት በልጆቹ
በህጻናት ጡት ጠቢዎቹ።
የዘኪዮስ ምኞት
መቼ ተረሳ በእጥረቱ
ዛፍ ላይ ብቻ በመታየቱ
አለቀረም ፍላጎቱ
ለመዘመር መጓጓቱ
ገብቶለታል ወደ ቤቱ
የጺዮን ልጅ ያትሁቱ
ሊበላ አብሮት ከፍትፍቱ።
መቅደስ ገብቶ ዞሮ ሲቃኝ
ሲመለከት ጊዜ አባካኝ
ጽሎት ትቶ ሲቸረችር
ከሌባ ጋር ሲደራደር
አልቻለም ስለ ቤቱ
ሲያቃጥለው ቅንአቱ
ጅራፍ ሰራ ለትምህርቱ
ቤቱን ሊያጠራ ከጠላቱ።

በእየሩሳሌም አጠገብ : ካለው በበጎች በር
ቤተ-ሳይዳ የሚሉት : መጠመቂያ ነበር፤
አንዳንዴ መልእኩ : ሲያናውጥ ውሀውን
ፈውስን የተራቡ : አንካሶች ድውያን
በዕምነት ጠጋ ብለው : ከወንዙ ዳርቻ
ምህረት ይሰጥ ነበር : ለቀደሙት ብቻ፤
መልአኩም ውሀውን : በሚያናውጥ ጊዜ
ነፍሱ የምትዋጥ : በሀዘን በትካዜ
እግዜርም....
ለክብሬ መታያ : ትሆናለህ ሲለው
በኃጥያት ክፉ ስራው
የአልጋ ቁራኛ : አድርጎ ያኖረው
መፃጉዕ የተሰኝ : ነበረ ምስኪን ሰው፤

የሚረዱት ቢያጣ : ወደርሱ የሚቀርቡ
ይህን ተናገረ  መፃጉዕ በልቡ
" በእጅህ አበጃጅተህ : ራስህ ፈጥረኸኝ
አቤቱ እስከመቼ : ፈፅመህ ትረሳኝ ?
እባክህ ጌታዬ : ምህረትህ እንዳይርቀኝ
በፀበልህ ረድኤት : ሞገስህን ስጠኝ፤"

ጌታም ቀረበና....
"አንተ ሰው ልትድን ትወዳለህን?"
መፃጉም መለሰ...
"ጠያቂዬ ቢመጣ : ሁሉ ይንሾካሸካል
መቼ ይሞት ይሆን : ስሙስ መች ይሻራል?
እያለ ክፋትን : ሟርትን ይናገራል፤
የእምነትን እንጀራ : በእጄ የበላ
አይተርፍም እያለ : ያማኛል ከኃላ፣
በማጥመቂያም ቢሆን : የለም የሚያኖረኝ
ታድያ......
እንዴት እጠላለው : ፈውስን የሚሰጠኝ፤

ዳዊት በመዝሙሩ...
መኝታውን ሁሉ:በበሽታው ጊዜ:ያነጥፉለታል
የሚለው እንዲፈፀም 
          የእግዜር የትንቢት ቃል፤
ጌታም ...
የአልጋ ቁራኛ : የነበረውን ሰው
ከኃጢያቱ ምሮ : አልጋውን አሸከመው።

መፃጉም ረስቶ : የአምላኩን ውለታ 
ከኃጥያቱ ምሮ ያዳነውን ጌታ
በመጨረሻዋ : የሐሙስ ራት ማታ
መዳኑን ረስቶ : አዳኙን ተማታ 

ጌታም በጣም አዝኖ
"አልጋህን ተሸክመህ : ሂድ ከማለት በቀር
ክፉ ቃል ከወጣኝ : ስለ እውነት መስክር
መልካም ሆኖ ሳለ : እኔ የተናገርኩት
ለምን አስፈለገህ : በጥፊ መማታት"


ያንሁሉ ጅራፍ : ያንሁሉ ግርፋት 
ጌታ በማግስቱ : በአይሁድ ሲደርስበት
ለምንስ ትመቱኝ? : የሚል ቃል ሳይወጣው
በትግስት በፍቅር : ህመሙን ሲችለው
በመፃጉ ጥፊ : ኢየሱስ ግን ከፋው
ከጅራፉም : ከ እሾህ አክሊል ልቆ
ከግርፋት በላይ : ውስጡ ድረስ ዘልቆ
የመፃጉ ጥፊ : ጌታን  ያሳዘነው 
ያጎረሰውን እጁ : ስለነከሰው ነው።

እናም ....
እኔም ...ንስሀን ለመውሰድ...
 ከቤተ መቅደስህ : መምጣት የተሳነኝ
አንካሳዋ ነፍሴም ...
ኩራት ከምትል ቃል :አልጋ ያቆራኘኝ:
                        እኔም መፃጉ ነኝ፤
ከጥንተ አብሶ
ካልጋዬ አላቀህ : ከቀደመው በደል 
የያዘኝን ደዌ : ሽረህ በእፀ መስቀል 
መዳኔን ዘንግቼ 
በኃጥያት በትሬ : ፊትህን የመታውኝ
                         እኔ መፃጉዕ ነኝ፤
የፊትህ ብርሀን : በላዬ እንዲታወቅ
ከስንዴ ከወይን : ከዘይትም ይልቅ
በልቤ ላይ ደስታ : ሐሴትን ጨምረህ
ልቤን እንድትመራት : እግሯን ወደ ቤትህ  
ከምረትህም ብዛት : እንድገኝ ከአፀድህ
ነፍሴን አፅናንተሀት... ሰተኸኝ ልቦና
የኃጥያቴንም  አልጋ ልሸከመውና : 
ዛሬው ልመላለስ : በፅድቅህ ጎዳና ።

ለአዳምና ዘሩ ቃልኪዳን ገብቶለት
ይኸው ተወለደ ቃሉን ጠብቆለት
ክብሩን ዝቅ አድርጎ አምላክ ሰው ሆነለት
ሁሉን አዘጋጅቶ አሟልቶ ሲፈጥረው
በለስ እንዳይበላ አዳምን ቢያዘው
ሴጣን በተንኮሉ መጣና አሳተው።
አዳም አዳም እያለ አምላኩ ቢጠራው
አቤት አለ አዳም የአምላኩን ጥሪ ደጋግሞ ቢሰማው
ሁሉን ስላወቀ ከወዴት ነህብሎ ደግሞ በጠይቀው
የሆነውን ሁሉ አንዳችም ሳያስቀር አውጥቶ ነገረው።
አምላኩ ሲቆጣው በጣም ሲያዝንበት
አዳም ተፀፀተ ጥፋቱ ገብቶት
እርሱን ማሳዘኑ በደሉ ተሰምቶት።
እንዲህ አስከፍቶት እንዳይቀር በድሎ
ሱባኤ ሲጀምር ሊታርቀው ብሎ
ከይሲው ሰልጥኖበት በገብርኤል ተመስሎ
በፀሎቱ ተግቶ ሱባኤ ሊጨርስ 5 ቀን ሲቀረው
ዛሬ እንደገና ዲያብሎስ መጣና አዳም አዳም አላው
ይበቃህና ውጣ አምላክህ ሰምቶሃል ብሎም አቋረጠው
ድል በመነሳቱ ዳግምበዲያብሎስ
አምላኬ አምላኬ እያለ ሲያለቅስ
እንዲያ ተንሰቅስቆ ደም እምባ ሲያፈስ
አለሁልህ አለው አዳም ሆይ አታልቅስ
አዳም ሲያቅተው ሰይጣንን ማሸነፍ እርሱ ተመልክቶት
እንኳን ደስ አላችሁ ይኸው ተወለደ ዘመኑን ቆጥሮለት
ለአዳምና ዘሩ ከልጅ ልጅህ ብሎ ቃልኪዳን ገብቶለት
ሊያስተምረን ወዶ በታላቅ ጥበቡ ሰይጣንን ድል ነስቶት
እሰይ ተወለደ አሁን ደስ ይበለን
በቃሉ መሰረት አምላክ ሰው ሆነልን
ባጉል ምኞት ወድቀን እኛ እሱን ለመሆን
ደስ ይበለን ብሎ እርሱ እኛን ሆነልን
እሰይ እንበል እስቲ እሰይ ተወለደ እኛን ሊታደገን
ወደ ቀድሞ ክብርም ዳግም ሊመልሰን
ይህው ተወለደ አምላክ ሰው ሆነልን።

ከቀደመው መንገድ ከላይ በተሰጠን
ዕድሳት በማያውቅ በማይሻርው ዘመን
በድንቅ ምስክሮች ብርሃን በሆኑን
እንድንጓዝ ሁሌም የአፎምያ አጽናኝ
ጠላት ቀስቱን ሰብቆ ሊያጠፋን ሲመጣ
እንደ ቋጥኝ ከቦን የዚህ አለም ጣጣ
በከንቱ ስንሮጥ ኋላ እንዳንቀጣ
አማልደን መላኩ የነፍሳችን ዕጣ
የሁሉንም ጸሎት ከአምላክ የምታደርስ
ፍቅር እና ርህራሄ በሰው የምታለብስ
ልክ እንደ ትላንቱ ዛሬም ፈጥነህ ድረስ
በአንደበትህ ፍሬ ውስጣችን ይታደስ
የዳንኤል አጽናኝ የአፎምያ ረዳት
በህይወት የቀየርክ የባህራንን ጽሕፈት
በለአምን የታደክ ከእርግማን መቅጸፍት
እኛንም ጠብቀን ከምናየው መአት
የምጽአት ዋዜማ ለመሆኑ ምስክር
በመጽሐፍ ያለው ቃሉ ሲተገበር
መተማመን ጠፍቶ ሲቀዘቅዝ ፍቅር
በወንጌሉ አንድምታ ልባችን ይታጠር
ይቅርታ ምህርቱ ይምጣልን የእግዚአብሔር
እረኛ እንደሌለው ሲጨነቅ ትውልዱ
ተመሳስሎ ቆሞ ሲያስት በመንገዱ
ግራ በመጋት ስንቶቹ ተጎዱ
በየዋህነታቸው አብረው ተሰደዱ
ዘንዶ አፉን ከፍቶ ነፍሳት እንዳይወጥ
የተዋህዶን መዝገብ እውነቱን ለመግለጥ
የቆመውን ሁሉ በአውደ ምህረቱ
ያበረታን አምላክ እሰከ ምጽአቱ።

ደረሰ ሰዓቱ_እንገስግስ መቅደሱ
ሊዘረጋልን ነው_ቅኔ መወድሱ
የአባ ጽጌ ድንግል_የምስጋናው ሻማ
ሊበራ ሊነድ ነው_ለነፍስ የሚስማማ።

የተመረጡት _ እንደየ ፀጋቸው
መቋሚያ ጽናጽል_ ከበሮውን ይዘው
የድንግልን ስደት_ በዜማ እያዋዙ
በአንደምታው ምስጢር_ በረከትን ገዙ።

ተጠርተው በፍቅሩ_ የሄዱት ምዕመናን
መስቀልያ አጣፍተው_ተውብው በብርሃን
ሐሴት ተጎናፅፈው_በቅድስቷ ድንኳን
ሲታይ በረከቱ_ መዓዛ ወ ዕጣን
ይወስዳል በሀሳብ_ ወደ ሰማይ ዙፋን።

የአምላክን ምሕረት_ፈቅዶ መሰደዱን
ከከበረው ዙፋን_ ስለኛ መውረዱን
የላከው ወደ ግብጽ_ ሙሴን ያናገረው
እሱ ነው ጌታችን_ በማርያም ያደረው።

የቅዱሳን አበው _ የነ ኢሳይያስ
የአማልእክት አምላክ_ የሁሉም ንጉስ
አዶናይ መሆኑን_የጽድቃችን ልብስ
የማኅሌት ሲሳይ_ ለኛ ሲዳረስ
ዕጹብ ድንቅ ያሰኛል_ ፍቅሩ የኢየሱስ።

የቅዱሱን መጽሐፍ_ ተርጉመው ሊቃውንት
አልቀው አርቅቀው_ ፈጽመው ሰማዕታት
ግራ እንዳይገባን_ ቀምረው ስርዓት
በደም አጥንታቸው_ለኛ አስቀመጡት
ምስጋና ይግባቸው_ በቀን በሌሊት።

የኪዳን የሳዓታት_ የቅዳሴን ትርጉም
ያስተማረን ጌታ_ ቸሩ መድኃኒአለም
ከመምህሩ ሰምተው_ ከተቡት በእምነት
በክፉዎች ሴራ_ እንዳይፋቅ እውነት።

ዛሬ የምናየው _ ኹከት ልብሱ የሆነው
በሐሰት ኑፋቄ_ ትውልድ የሚያውከው
የበግ ለምድ ለብሶ_ የዋሕ የሚያስተው
ቀድሞ ይታወቃል_ አሁን ወቅቱ እኮ ነው።

ይልቅ ይሄ ሲያይል_ ክኽደት ሲበረታ
ፈርቶ ተደናግጦ_ በመጨነቅ ፈንታ
የጸኑት ያሉትን_ የጻፉትን እንይ
ቃሉን ከሸቀጡት_ በፍጥነት እንለይ
ወርደን እንዳንጣል_ በትጋት እንጸልይ።

የተዘጋች ደጃፍ_ሕዝቅኤል የሚላት 
የእሰይ ልጅ ዳዊት_ የሚያመሰግናት
ሰሎሞንም ብሏል _ የታተመች ገነት
ነቢዩ ኢሳይያስ_ የመሰከረላት
ልዑል ለማደሪያው _ አንዴ የቀደሳት
ከተሰጣት ክብር_ ማን ነው የሚያወርዳት?
ይልቅ የታደለው_ስሟን እየጠራት
በፍቅሯ ይኖራል_ ብጽዕይት እያላት።

ጊዜ የማይሽረው_ በዐለት የተጻፈ
ከሰማይ ከምድር_ እጅግ የገዘፈ
ቃሉ የማይሻር_ በዘመን እርዝማኔ
መርጧታል ኢየሱስ_ ምስክር ነኝ እኔ።

የስደቷን ነገር_ መከራዋን አይቶ
ከአለማመን መንፈስ_ ፈቅዶ ተለይቶ
የክርስቶስ ፍቅር_ እውነቱ ሲገባው
ጣቶቹን አንስቶ_ ማሕሌቷን ጻፈው
አባ ጽጌ ድንግል_ የእውነት አበባ ነው።

በብዙ ምሳሌ _ እያመሳጠረ
ለትውልደ ትውልድ_ ቅኔን አስተማረ
ኋላ የተጠራው_ ቀድሞ ተከበረ
ወድቆ መነሳቱን_ ቆሞ መሰከረ
እናት ተዋሕዶ_ምስጢርሽ ደመረ።

            ድንግል ሆይ
በስደትሽ ስደታችንን _ባርኪልን
ከልጅሽ ቸርነት _ ለምኚልን
ፍቅር አንድነትን_ ደራርቢልን
ከክፉ መናፍስት_ በኪዳንሽ ጠብቂን
መስሏቸው ከበረቱ_ ክደው የወጡትን
በአማላጅነትሽ_ መልሽልን
አሜን አሜን አሜን

ከአረጋዊው ዮሴፍ ጋር-ኤልሻዳይን አዝላ
ሰሎሜም ሳትቀር-ወጡ ከገሊላ
የአስራአምስት ዓመቷ-ድንግል ማርያም
 በግብፁ በረሀ-ገጠማት ድካም።
ዐፈሩ ረመጥ ነው-እጅግ የሚያቃጥል
አሸዋ ድንጋዩ-እንደ ብረት የሚግል
አየር እንፋሎቱ-ልብን የሚሰውር
የነበረው ስቃይ እንደምን ይዘርዘር?
ያስጨንቃል በጣም-የመከራሽ ነገር።
በትንቢተ ሆሴዕ-የተጻፈውን
ምስጢራዊ ትንቢት -ሄደ ሊከውን
የድንግል ማርያምን ልጅ-እየሱስ መድኽን
እፁብ ድንቅ ያሰኛል-የእግዚአብሔር ማዳን።
 በፈጣን ደመና-ወደ ግብጽ በረረ
በማለት ኢሳይያስ -ተናገረ
ፈጣኗ ደመና-ወለተ ኢያቄም
ማህደር መለኮት-ነጻነቱ የአዳም።
ከሶስቱ አካል አንዱ-ኢየሱስ ክርስቶስ
ተወልዷል በበረት-ሞትን ሊደመስስ
በገባው ቃልኪዳን -በቀጠሮ መጣ።
በከብቶቹ በረት-ቢታይ በትህትና
 የሕይወት እንጀራ-የሰማዩ መና
የዳዊት የሙሴ-የነቢያቱ ዜና
ተፈፅሞ ስናይ-ዘመረን በበገና።
እረኞች በቦታው-ከመላእክት ጋራ
ስብሐት ለስላሴ-ብለዋል በጋራ
ንጉሥ ተወለደ-በዳዊት ከተማ
እሰይ የምስራች-በዓለም ይሰማ
ነበረ የዚያን ጊዜ-የደስታቸው ዓርማ።
መወለዱን የሰማው-የሄሮድስ በውሸት ተነስቶ
ብዙ ህጻናትን-ቦታው አስጠርቶ
 እርዳታ ልሰጥ ነው- በሚለው ትዕዛዝ
 የዋሃን እናቶች-የሆዳቸውን ፍሬ ወደ እሱ አበጋዙ።
 ገስግሰው ሲደርሱ-የሆነው ሌላ ነው
ለጨካኝ ሰራዊት -ደም ለጠማቸው
የህፃናቱን አንገት-ቆራርጡት አላቸው
 ለወንበር ለስልጣን -ስለ ተማረከ
የስላሴን ዘፍጥረት-በሰይፉ አወከ።
 የሰባሰገሎች-ጥበብ ስላልገባው
የተወለዱትን-በሙሉ አስጠራቸው
የተባለው ትንቢት-እንቅልፍ ስለነሳው
የነገስታትን ንጉሥ -አስቦ ሊያገኘው
ከዚህ ድንቁርና-ሰውረን ማለት ነው።
የነፍሳቱ ደም-ወረደ እንደ ጎርፍ
በዚያች ከተማ-ቤቴሌሔም ደጃፍ
በከንቱ ሰዋቸው-በመሰለው ነገር
ህፃኑ ግን ሸሽቷል-ወደ ሌላ ሀገር
የስላሴ ጥበብ -ከቶ አይመረመር።
 ዛሬም በዚህ  ዘመን-አሉ ብዙ ሞኞች
በአለማዊ ጥበብ -በባዶ ተሟጋች
ማመን አለማመን-የነሱ ድርሻቸው
እውነትን መመስከር -የልጅ ግዴታ ነው
ሂዱና አስተምሩ-መልሱ ነው የሚለው።
ሰለኛ ተሰዳ-ተስፋን ለሰጠችን
በልጇ ቸርነት-ስለተጎበኘን
እንደ ቅዱሳኑ-ነይ ነይ እንላለን።
 በአፀዷ በቅጽሯ-ጽዮንን ከበናል
የአባ ጽጌ ድንግል-በረከት ደርሶናል
በሰማያዊው ስልት-ማኅሌት ቆመናል
አቤት ያለው ደስታ-ዓለምን ያስረሳል።
ዶግማ የማይሻር-ከቶ የማይታደስ
ሕጉ አምላካዊ-በፍፁም የማይፈርስ
ሕጉ አምላካዊ-በፍጹም የማይፈርስ
ቀኖና ፍትሐዊ-ጭንቀት የሚበጥስ
ትውፊት ታሪካዊ-ለልጅ ልጅ የሚደርስ
የእውነት ቅብብሎሽ-አንዱም አይፋለስ
በዋሻ ገደሉ-ጤዛውን በመላስ
ተግተው ይቆማሉ-እንዳለው ጳውሎስ።
በምድራችን ሰላም-እንዲሆን ደስታ
ትውልዱ እንዲጠግብ-በአጋፔው ገበታ
በንስሐ ታጥቦ-ልቡ እንዲበረታ
ድንግል ሆይ አሳስቢ-ለታቀፍሽው ጌታ።
የቤሌሖር ልጅ-ወድቆ እንዲሰበር
ዳጎናዊው መንገድ-በእውነት እንዲታጠር
የዲያብሎስ ውጊያ -በቃልህ እንዲሞት
አስነሳልን አምላክ-የበረታ አባት
ለመንጋው እራርቶ-የሚያፀና በእምነት።
ነኽምያን ላከው-ያንጽ ቤተመቅደስ
የአምልኮ ስፍራ-ለሁሉ እንዲደርስ
ሳሙኤልን ስጠን-ወንጌልን ሰባኪ
በፀጋው በጥበብ -ራዕይን አሳኪ።
አባታችን ሙሴ-የማርያም ወንድም
ስማን አሳስብልን-ለመድሃኒዓለም
በኑፋቄ ባሕር -ገብተን እንዳንሰጥም
ክፍልና አሻግረን-ተጨንቀናል በጣም
በተሰጠን ጊዜ -ለመኖር አልቻልንም።
ከውብ ዜማው ጋራ-ቅዱስ ያሬድ ይምጣ
ምስጢር በማፋለስ -ከሕግ እንዳንወጣ
እናንብብ እንጠይቅ-እንማር ከአበው
ከእውነተኛ መምህር -ለኛ ከሚገባው
አምላክ ይሰውረን -ለኛ ከሚገደው
አምላክ ይሰውረን -አሁን ከምንሰማው።

በኃጢአት በሽታ በበደል ቁስል
በክፋት በተንኮል በቂም በበቀል
በጭካኔ  ጅራፍ በዘር ክፍፍል
ተመተናልና አማልጅን ድንግል።
ለተፈጠርንበት እንድንቆም ለዓላማ
ሕገ እግዚአብሔርን ጆሮአችን ሲሰማ
በወንጌሉ አንድምታ በቅኔው ከተማ
ይፃፍ በውስጣችን አግዥን እማማ።
በማስተዋል ጥበብ ይሰራ ውስጣችን
ለጾም ጸሎት ስግደት ይነሳ ልባችን
ፍቅር ቸርነት ቅንነት ይክበበን
የአማኑኤል እናት ኪዳንሽ ያበርታን።
ከፈጣሪ በታች ከፍጡራን በላይ
ክብርሽ የገነነ እናቱ የአዶናይ
ምሕረትን አሰጭን ይመልከተን ከላይ
አሳዝነነዋል እየሆንን ኮብላይ።
የመከራው ዱላ እስከ አጥንት ደርሶ
ፊታችን ጠቋቁሯል በዕንባ በለቅሶ
በከንቱ እንዳንጠፋ ይማረን መላልሶ
አዘክሪ ድንግል ያቁመን አድሶ።
በተሰጠን መንገድ ዘመን በማይሽረው
በአንዲቷ ጥምቀት በደም በታተመው
በሕያው መዝገብ ላይ በቃል በተፃፈው
ለቅዱሳን ሁሉ አንዴ በተሰጠው
እንድንፀና አድርገን ጠብቀን ከከፋው
አምላከ አማልእክት ስልጣኑ ያንተ ነው።
       ድንግል ሆይ አሳስቢ 

እኔው ባይሞላልኝ: ባይሰላ ጎጆየ፣
እንደ ውሃ ፈሶ: ቢያልቅብኝ ጊዜየ፤
በሰባራ መንገድ: ተጉዘሽ በሾክ ላይ፣
እዚህ ስለደረሽ: በምድር በሰማይ፤
አበባየን ይዠ: በር ላይ ቆሜያለሁ፣
እንኳን አደረሰሽ: ልልሽ  እወዳለሁ።
                      ፧
በተስፋ ገመድ ላይ: እላይ ታች እያለ፣
ዓመታትን ያየ: እንዳንች ማን አለ ??
ይሁና... ሃገሬ:  ይህን ማን አየብሽ፣
ዘመንን ባንች ቤት: ቀምሮ አኑሮብሽ፣
የእድሜያችን ልኬት: አንችው ስለሆንሽ፣
እጅ  ነስቻለሁ:  እንኳን  አደረሰሽ።
                       ፧
ዓመታትን ሰፊ:  አንች  ግን  ቀዳዳ፣
አመድ አፋሽ ቢሆን: እጅሽ ሰርቶ ባዳ፤
የገረጣው ፊትሽ: ቢያስከፋንም ቅሉ፣
በእንቁ-ጣጣሽ ቅጠል: ሸፍነን  ላመሉ፣
እስኪ ደስስስ ብሎሽ: ይከበር በዓሉ፣
እንኳን አደረሰሽ: ኢትዮጵያችን ሙሉ።
                     ፧
በየ  ደነጊያው ገብቶ:  እንጀራ  ፍለጋ፣
ሲባዝን ቢከርምም: ክረምት እስከ በጋ፣
ክፉና  ደግ  አልፎ:   ሌሊቱ  ሲነጋ፤
የምሕረት ጥላ: ባንች ላይ አርፎብሽ፣
ዘመንን በዘመን: ቀይሮ ሲያድስሽ፣
በተሰጠሽ ፀጋ: አንችን ደስ ሲልሽ፣
ማን የማይል አለ: እንኳን አደረሰሽ።
                       ፧
ቀሚስሽን ለብሰን: ከስር ብንቆርጠው፣
ከጉያሽ ተጣብቀን: ጡትሽን ብንግጠው፣
ያቀፈን  እጅሽን: ዙረን  ብንረግጠው፤
......
መልኳ ቢወይብም: ቢሰባበር ፀጉሯ፣
የናት እናትነት: ደም  ነውና  ፍቅሯ፣
ስሟን  ሳትሸርፉ:  ደሞ  እንዳፈሯ፣
እንኳን አደረሰሽ: በሏት  ከነ  ክብሯ።
                     ፧
የፈጣሪ  ኪዳን:  ፅድቅ  ያለብሽ  ሃገር፣
ስምሽ መድኃኒት ነው: ማተብ የሚታሰር።
እናት ዘበአማን: ግብረ ገብ እመቤት፣
እንኳን አደረሰሽ: አንችም ለዚህ ዓመት።
..........
የለመድነው ጣፋጭ: ወዝሽ ሲናፍቀን፣
እዚህ ካንች ጋራ: ባህር ማዶም ሆነን፣
ያውዳመትሽ ወጉ: ጎልቶ ሲመጣብን፣
ሃሴት በነፍሳችን: ሞልቶ ሲያናውጠን፣
አንች  እያለሽ  እኛ:  መች  እንከፋለን፣
እንኳን አደረሰሽ: ኢትዮጵያ እናታችን።

ሰከንድ ደቂቃውን ደቂቃ ሰዓቱን
እያደገ ሲሄድ ሰይገታ ጉዞውን
በዚህ ሳያበቃ ሰዓት ቀንን ወልዶ
ቀኑም ሳምንት ሲሆን ተሻግሮ ተራምዶ
ሳምንትም በተራው ወራትን ሲተካ
የተቦካው ሲያልቅ ተፈጭቶ ሲቦካ
ወራት ወደ አመታት በአንዴ ሲቀየሩ
እረፋት የለሽ ሰዓት ሲዞር መዝወሩን
እድሜዬ አብሮ ሮጠ አለፈ ዘመኔ
ጆሮዬ እየሰማ እያየኹት በዓይኔ።
ብልጭ ድርግም ስትል ያቺ ፈጣን ሰኮንድ
በእጄ ላይ አስርያት ተቀምጣ በእኔ ክንድ
እኔ ስስቅባት ፍጥነቷን እያየሁ
ምንድን አስቸኮለሽ አጣደፈሽ እያልሁ
ለካስ ምስጢር አላት ዘመን ትቆጥራለች
በእድሜ መቀለዴን ነጋሪ ኖራለች።
እኔ መች ተረዳሁ ምስጢሩ መች ገባኝ
እብድነች እላለሁ ለካስ እብዱ እኔ ነኝ።
ዛሬ ባስታውሰው ያለፈ ዘመኔን
የሰኮንድ ደቂቃ የሰዓት ምስጢሩን
የሳምንት የወራት የዓመታት ድምሩን
ለካ ሄዶብኛል
ዘመን አልቆብኛል
በራሴ ላይ ሆኖ ሞት ይስቅብኛል።
ልጠይቅ እራሴን ምን ሰራሁ በእድሜዬ❔
በኖርኩበት ዘመን በዚህ ቆይታዬ
አንድ ነገር ቀረቶኛል
ጭንቀት ይሰማኛል
 ኑሮ እንዴት እንደሆነ ማሰብ ተስኖኛል
የእኔነቴ መሰረት አምላክ ከእኔ ርቋል።
አዎ❕አሁን ገባኝ ሁሉ የእድሜ አቆጣጠሩ
የሳምንት የወራት የዓመታት ምስጢሩ
ያለ ቅጽበት ዕረፍት በፍጥነት መብረሩ
ሰዓት በእርሷ ስስቅ ለካ ትስቃለች
እግሬን ወደ ጉድጓድ ይዛ ትሮጣለች።
እኔማ መች ገባኝ ቁም ነገር መሥራቷ
በሕይወቴ ዙርያ በእድሜ መጫወቷ።
ከአምላክ መለየቴ መች ተገለጸልኝ
እርቃኔን መቆሜን ማን አይቶ አለበሰኝ።
ውሃና ሳሙና ተቀምጦ በፊቴ
አድፌን ሳላስወግድ ድረስ ሰዓቴ
አይ ዘመን❕
አምላክ ለእኔ አስቦ ተጨንቆ ተጠበበ
ለንስሐ ብሎ ጊዜዬን ቆጥቦ
ምህረት ቢለግስኝ ወደ እረሱ እንድመለስ
እኔ ግን ዘነጋሁት መስቀሉን ማስታወስ።
እስኪ አንተም ንገረኝ
በይ አንቺም ንገረኝ
ዘመንህ እንዴት ነው❔
ዘመንሽ እንዴት ነው❔
የአጠቃቀም ስልቱ ዘዴው እንደምን ነው❔
በሃሜት በወሬ ወይስ በለቅሶ ነው❔
በወሬም ይቆጥራል
በሃሜት ይበራል
በፀሎትም ያልቃል
ከእንባ ጋር ይወርዳል
ጊዜማ መብረሩን መች አቁም ያውቃል።
ግን ቁጥሩ አንድ ቢሆንም ጥቅሙ ይለያያል።
እናም የእናቴ ልጅ ዘመንህን ተመልከት
ሃሜቱን ተውና ንስሐ ግባበት
ሃሜቱን ተይና ንስሐ ግቢበት
ኮንትራትህ ሲያልቅ ቁም ነገር ሥራበት
በላይ በሰማያት ስንቅን አስቀምጭበት።
በሉ አሁን ተነሱ ያለፈው ይብቃና
እኔም አንተም አንቺም ንስሐ እንግባና
ከአምላክ እንታረቅ
መንገዱን እንወቅ

ክርስቶስ ሲመጣ
ክርስቶስ ሲመጣ በግርማ መንግስት፣
በመላዕክት ስፍራ በዕልፍ አዕላፍት፣
እምቢልታ ሲመታ ደግሞም መለከት፣
እየተጎሰመ ታላቅ ነጋሪት።
ምድር ስትናወጥ ሲጨነቅ ፍጥረት፣
አመፀኛው ሁሉ ይለብሳል ሐፍረት፣
ሕሊናው ይባባል በሰራው ሀጢአት፣
አልቅሶ ተጨንቆ ያበዛል ጩኸት።
ከሚያስፈራው አምላክ ግርማ መለከት፣
ተራሮች ክደኑኝ ትዋጠኝ መሬት፣
ብሎ ይማፀናል በአስፈሪዋ ሰዓት።
ሕጉን የጠበቁ በንስሀ ያጌጡ፣
በቀኙ ይቆማሉ ከህይዎት ሳይወጡ።
ለማግኘት ክብርን በዘለአለም ቤት፣
በፀሎት መትጋት ነው ያለ መታከት፣
አስፈሪዋ ሰዓት ከመድረሷ ፊት።

በእምነትህ ፅና
ዓለም በመከራ ስትናወፅ ዛሬ፣
ችግር ብቻ ሲሆን የሰው ሁሉ ወሬ።
ሕዝብም ሕዝብን ጠልቶ አጥፍቶ ለማጥፍት፣
የሰው ልጅ ከሕይዎት ሲጓዝ ወደ ሞት፣
የማይጠፍ እሳት የርሀብ እንግልት፣
ያኔ ይገለጣል መላው የጠፍበት፣
የበሽታው ብርታት የርሀቡ ጉልበት፣
የሕፃናት ዋይታ የአባት እናት ሞት፣
የአለመታዘዝ ነው እምነት የማጣት።
መታመን ሲጠፍ ፍቅር ሲቀዘቅዝ፣
ቅዱሳንን ንቆ የሰው ልጅ ሲያፌዝ፣
ወንድም ሆንክ ሴት እባክህን ጎበዝ፣
ሀጢአትሕን አምነህ በደልህን ተናዘዝ።
አምላክህን ውደድ ጠብቀህ ቃሉን፣
መጠራት ሳይመጣ ሳትቀምሰው ሞትን፣
እግዚአብሔርን ፍራ ታጠብ ሀጢአትህን።
ከተዋህዶ እምነት ከመልካም ጎዳና፣
ከእመአምላክ ሳትርቅ ከርሕርተ ሕሊና፣
አንተም እንደ ጊዮርጊስ በእምነትህ ፅና።

ዘመን ቀያየርን አመታት ቆጠርን ፣
በትላንት ማንነት ዛሬም እየኖርን ፣
ጊዜ ተለወጠ ዘመንም ተሻረ ፣
ድንጋያማው ልብም አብሮን ተሻገረ ።
እናም አዲስ አመት ፣
ባልተለወጠ ህይወት ፣
በመብላት መጠጣት ፣
ደግሞ ተቀበልነው ፣
ለሚቀጥለው አሮጌ ልንለው ፣
እኛ ነን ወይ ዘመን ፣
ማናችን ነው ያረጀን ጊዜ ያለፈብን ።
በወንድሞች መሀል መለያየት በዝቶ ፣
ከፈጣሪ ክብር የራስ ዝና ጎልቶ ፣
በአንድ አምላክ አምልከን ፣
ከአንድ መአድ በልተን ፣
በአንድ አስቀድሰን ፣
ምህላ አድርሰን ፣
እንለያያለን መንታ ልብ አርግዘን ።

ያረጀው ዘመን ነው ፣
ወይስ ልባችን መለወጥ እንቢ ያለው ፣
ፍቅርን እየሰበክን በአደባባይ ቆመን ፣
አንድ መስቀል ስመን ጠበሉን ጠጥተን፣
ከቤት እንደርሳለን ጥላቻን ተሞልተን ።
የሚያስብ ሲጠፋ ለቤተ እግዚአብሔር ፣
በተኩላ ተጠልፎ መንጋው ሲደናበር ፣
መንጋው ሲበታተን እረኛው ተኝቶ ፣
የተጠራበትን ዓላማ ዘንግቶ ፣
ሀብቱን ሲያደላድል ዝና ሲገነባ ፣
መንጋው ቃል ተርቦ ሲጣራ ሲያነባ ፣
የእግዜር ደጅ ተዘግቶ ፣
አለሁ የሚል ጠፍቶ ፣
እንኳን አደረሰህ ዘመን ተለወጠ ዘመኑ አረጀ ፣
እንባባል እኛ በዲያቢሎስ ውግያ መንጋው እየተፈጀ ።

እንደዛው እንደጥንቱ፣
ቢያይልበት ክፋቱ፣
ትዝ ቢለው ማሳሳቱ፣
ሔዋንን ማስወጣቱ፣
ገነትን ማሳጣቱ፣
አዳምን ማሳደዱ ከሚወደው ቤቱ፣
ተፈርዶበት ጥሮ ግሮ እንዲበላ በጉልበቱ፣
አልበቃ ቢለው የአዳም ሞቱ፣
ዛሬ መጣ ለሽንፈቱ።

የዓለም ንጉሥ ዳግማዊው አዳም፣
ሲገሰግስ ወደ ገዳም
አጅሬ ዲያብሎስ መቼ አፈረና
ተከትሎት አብሮ አቀና
ሊጥለው በፈተና።

ለምዶ ኖሮ ሰው ሲገዛ
አስመስሎ እያዋዛ
ኋላ ሊጥል እንደዋዛ።

በትዕቢት አስወጥሮ
ለብቻ አስከብሮ
ሌላን ጥሎ ለራስ አድሮ
መራራ ሞትን በጎን ቀጥሮ
መስሎት ነበር የሚሠራ
የሚጠቅም ትዕቢት ጉራ
ግን ተመታ በሕይወት እንጀራ።

ድል ቢነሳ በትዕቢቱ
ዳግም መጣ በስስቱ
ጌታን ሊጥል በምትሃቱ
ድንጋዩን ወደ እንጀራ
ለውጥና ተአምር ሥራ
ብሎ አዘዘው መስሎት ተራ።

የዓለም ንጉሥ ክፉን ቀጪ
ጠብን አጥፊ ሰላም አምጪ
ቃሉ ምግብ ሕይወት ሰጪ
ዲያብሎስን ጣለው ወደ ውጪ።

ለሦስተኛ ጊዜ በዚያ በበረሃ
ሲያወጣ ሲያወርድ ሲያሰላስል
መግደያ ዘዴን ሲያብሰለስል፤

ዓለሙን የጣለበት
አንዱን ከአንዱ የለየበት

ገንዘብን አስነክሶ
ስብዕናን አስረክሶ
የመርገምን ጨርቅ አስለብሶ፤

ሊያሰግድ ሊያስደገድግ
ከአንዱ ነጥቆ ሌላ ሲያሳድግ
መልሶ ሞቱን ሲሻ ሲፈልግ
የሚሰጠውን ደስታ ፈንጠዝያ
መልካሙን ሰው የለየበት ከአምላክ ጉያ

ለጥርስ ማፋጨት የዳረገበት
ፍጥረታትን የጣለበት
መላእክትን ሳይቀር ያስቆጣበት

ያ! እኩይ ሥራው

በቆሮንቶስ ገዳም መቼ ቦታ አግኝቶ
ይኽው ሲሄድ ታየ ውርደቱን ሸምቶ
ዳግም ላይመለስ ላይቀርብ ተገዝቶ
አንተ ሰይጣን ተብሎ በአምላክ ተጠርቶ
ባመጣው ፈተና በሶስቱም ተረትቶ።

ይን ጠጁ ሲያልቅባቸው፣
የሚያደርጉት ሲጠፋቸው፣
መች ዝም አለች እናታቸው፣
እመብርሃን መውጫቸው 
የዶኪማስ ባለውስታ፣
የአገልጋዮቹ ትዝታ፣
የእድምተኞቹ ሁሉ እርካታ፣
የሐዋርያት አለኝታ"
የምልክቶች መጀመሪያ፣
ሲያደርጋት ልጇ አክብሮ፣
ለኛ እንድትሆን አዘክሮ፣
ሲስመነን በሳ ላይ አድሮ፣
ፈጥኖ ሰማት በአንክሮ"
የቃናዋ እመቤት አማላጅዋ፣
የማይ ቋረጠው እርዳታዋ፣
የማይቆጠረው ስጦታዋ፣
የማይለካው ዋጋዋ፣
ልጆቼ ትለናለች፣
በፍቅሯ እየሳበች፣
በክንዷ እያቀፈች፣
ልታወጣን ከዓስም፣
ወድቀን እንዳንሰጥም፣
ልትመራን ደግፋ፣
ልትሆነን የኛ ተስፋ፣
ልትታደገን እንዳንጠፋ፣
ከተፍ አለች ፈጣኗ፣
መላእክተ ብርሃንን አስከትላ፣
እየመራች ልታደርሰን፣
የገነትን ደጃፍ ልታሳየን፣
አይ እመቤቴ እሩኽሩኋ፣
መቼ ያልቃል ደግነቷ፣
ይፈውሳል መድሐኒቷ፣
ለአመነባት በአማላጅነትዋ"
ተራው ውሀ ተለውጦ
ስም ተሰጥቶት ፀበል ተብሎ፣
እውሩን እያበራ፣
ጎባጣውን እያቀና፣
አንካሳውን እያ ረታ፣
ስምጻሙን እያነጻ፣
ዲያብሎስን እየቀጣ፣
መግቢያ መውጫ እያሳጣ፣
የቃናው ውሓ ዛሬም አለ
የድንግልን ትዕዛዝ እየተቀበስ፣
እስከ ምፅዐት ላይቋረጥ፣
ድህነት ፈውስን ለኛ ሲሰጥ"

የመቃብሩን ድንጋይ ፈንቅሎ
የመግነዝ ጨርቁን አውልቆ ጥሎ
በአይሁድ ወታደሮች ላይ
በኃይል ሰልጥኖ
ክርስቶስ ተነሳ ከፍ ከፍ ብሎ።
ለማያልፍ ርስት ዳግመኛ የወለደን
ሕይወቱን ሰጥቶ ያከበረን
ለአዳም ልጆች ሁሉ ተስፋ የሆነን
ይኸው በኩራት ተነስቶአል ደስ ይበለን።
ከእንግዲህ ቀረልን በሞት መጠቃቱ
ሲፈርስ አይተነዋል የዲያብሎስ ግዛቱ
ክርስቶስ ሲነሳ በግርማ መለኮቱ።
እኛን በገዛ ደሙ ገዝቶ
በፍቅሩ ወድዶ ስቦ
ወደሚደነቅ ብርሃን ጠርቶ
ኃጢአታችንን ሽሮ አጥፍቶ
ዛሬ አየነው በክብር ተነስቶ
የእሱ የሆነውን በዲያብሎስ ላይ ሹሞ
ረግጠን እንድንገዛው ማህተሙን አትሞ
ትንሣኤ ሆነልን በጸጋው ሸልሞ።
አማኑኤል የተባለው
አልፋና ኦሜጋ የሆነው
መጀመሪያና መጨረሻ የሌለው
እርሱ እኮ ራሱ ትንሣኤ ነው።
አሕዛብን ሁሉ በብረት በትር የሚገዛ
ከበረዶ ይልቅ እጅግ የነጣ
ነጭ ልብስ ለብሶ ሲነሳ
ሞት ሆይ መውጊያህ ታዲያ የቱ ነው?
አዳምን ከክብሩ አውርዶ የለየው
ወደ መሬት ቁልቁል የጣለው
እኛስ ይኸው ዕልል ብለናል
ዳግማዊው አዳም ሲነሣ አይተናል
ዲያብሎስ እንደማይችለው አውቀናል።

ወለል አደረገችው ሁሉን በር ከፋፍታ
ማንም አያስቆማት የቃናዋን እርካታ
እኔ ኃጥኡ ዘንድ ስትመጣ ለዕርዳታ
አብሳልኝ ልትሄድ የዕንባዬን ጠብታ።
ፍጥረት ይታዘዛል ስለቃሏ ክብር
ይኸው ተገልፆለት የእመቤቴ ክብር
አንቺ ነሽ እያላት ስሟን እያነሳ
የክፉ ቀን ደራሽ ልመና የማትረሳ።
ከቶ እንዴት ልግለፀው የድንግልን ሥራ
ምን ብዬስ ልናገር የትኛውን ላውራ
ለምስክርነት አብቅታኝ ከልላ
ከነጣቂው ዲያብሎስ ታድጋኝ አስጥላ።
ስሟ እየጣፈጠኝ ደግሜ ስጣራ
ንዒ ንዒ ስላት ሲገጥመኝ መከራ
መቼ ዝም አለችኝ መጣችልኝ ፈጥና
ቀና ልታደርገኝ ርህርህተ ልቡና።
የመከራው ዘመን አይሎ በርትቶ
ተስፋ እያስቆረጠኝ በኔ ላይ ተነስቶ
ባዶዬን ሊያስቀረኝ ግፉን ሁሉ አብዝቶ
ዲያብሎስ ክፉ ጠላት መንገድ ላይ አድብቶ
ድንግል ፈጥና ደርሳ ድምጿን ስታሰማ
ብን ብሎ ጠፋ ልክ እንደ ደመና።
የቅዱሳን ትምክህት የገድላቸው ምዕራፍ
መፅናኛ እናታቸው የጽድቃቸው ደጃፍ
ዳርቻ የሌላት ከአንዱ ጫፍ አንዱ ጫፍ
ባርካ የምትሄድ ናት በሕይወታችን ስታልፍ።
ንዒ ንዒ በሏት የተቸገራችሁ
በፈተና ብዛት የተጨነቃችሁ
መግቢያና መውጫውን ድንግል ታሳያችሁ
እሷ ታውቀዋለች ስሟን ከጠራችሁ
የምስራቅ በር ናት የጸሎት መልሳችሁ
ሰምታ ዝም የማትል ትሁት እናታችሁ።

የደከመውን ላበረታ
ያዘነውን ላፅናና
የባከነውን ላረጋጋ
ድፍረትን በትህትና
ጥላቻን በፍቅር
ክፋትን በደግነት
ተንኰልን በየዋህነት
ንፍገትን በቸርነት
ቂም በቀልን በይቅርታ
ማጉረምረምን በምስጋና
ለመተካት በአዲስ ፍሬ
ስሙን ልናገር ላወሳ
ሐሰትን ጥዬ ዕውነትን ላነሳ
ላስታውሰው በህይወት ዘመኔ
የአምላኬን ስም ልጠራ በዝማሬ
ተኩላነቴ ተለውጦ
በግነቴ ተረጋግጦ
ወደ ማደርያው ልገባ
እረኛውን ተማምኜ
አቤት ልለው ስሜን ሲጠራ
የሚያምረው ድምፁ ሲያስተጋባ
ከጉያው ላለመውጣት
ወደ ዱር ላለመግባት
እንዲታደገኝ መድህኔ
እሾህ አሜኬላ ያለበትን
ጠምዛዛ መንገድ ትቼ
እንክርዳዱን ከሚዘራው
ከጠላት ዲያብሎስ ነቃፊው
ርቄ ልሄድ በጠባቡ
ራሴን ልመራ በአግባቡ
ስንፍናን ላሰናብት
ላልጠመድ በአሉባልታ
በወሬ ላልፈታ
አንደበቴን ልገታ
ቦታ ላልሰጥ ለሐሜታ
እጄን ላልጠቁም በሌላው
የራሴን ጉድፍ ላወጣው
ሐይማኖቴን ልጠብቅ
እንዲሆነኝ ለዕምነቴ ስንቅ
ዕውቀትን ለመገብየት
ለሌላው ተርፌ ለመታየት
ከማራኪዋ ዓለም አምልጬ
ጆሮ ዳባ ማለትን ትቼ
ከአባቶቼ እግር ስር ተቀምጬ
ምስጢራትን ሲያራቅቁ

እየገቡ ወደ ጥልቁ
ብሉይና ሐዲስን
አስማምተው ሲያስተምሩ
አትርፌ ልመጣ መክሊቴን
መክሰሴን ልተው ጌታዬን
እንዳልጣል ወደ እሳቱ
ወደ ጥርስ ማፋጨቱ
ነበረ የኔስ ምኞት
ከብዙ በጥቂቱ
ዘግይቼ ለመናገር
ፈጥኜ ለመስማት
መልካም ነገርን በመመኘት።

በሐዘን ተውጬ፡ተቀምጬ፡ሳለሁ፤
የማደርገው፡ጠፍቶኝ፡ጣራ፡ጣራ፡እያየሁ፤
ስትመጪ፡ደስ፡አለኝ፡ብርታትን፡አገኘሁ፤
ድንግል፡እመቤቴ፡ሰላም፡እልሻለሁ።
በደዌ፡ተይዤ፡አልጋ፡ላይ፡ስውል፤
ፈውሱ፡ጭራሽ፡ርቆኝ፡እንደው፡ስዋልል፤
ዘመድ፡ሁላ፡ከድቶኝ፡ለሞቴ፡ሲምል፤
ስትመጪ፡ደስ፡አለኝ፡ርህሩኋ፡ድንግል
እመቤቴ፡ማርያም፡ሆንሽኝ፡ለኔ፡ኃይል።
ዓለምን፡ወድጄ፡ከሷ፡ጋር፡ስውል፤
በሐጢአት፡ወድቄ፡ህጉንም፡ስሽር፤
ነፍሴን፡እየቀጣሁ፡ለስጋዬ፡ሳድር፤
ስትመጪ፡ደስ፡አለኝ፡የአምላክ፡ማህደር፤
ባንቺ፡ነው፡የምወጣው ከመከራ፣ጣር።
ማመስገኑን፡ትቼ፡ሐሜት፡ስናገር፤
መከራ፡እየቀጠልኩ፡በተንኮል፡ስንር፤
እውነትን፡ለውጬ፡በሐሰት፡ስቀይር፤
በበደል፡ላይ፡በደል፡ጨምሬ፡ስኖር፤
ስትመጪ፡ደስ፡አለኝ፡የሰው፡ልጆች፡ክብር፤
መግቢያውን፡አሳዪኝ፡የንስሀውን፡በር።
ስምሽን፡መጥራቱ፡ዳገት፡ሆኖብኝ፤
ብፅዕት፡መሆንሽን፡መስበክ፡አቅቶኝ፤
አማላጅ፡ነሽ፡ማለት፡ከቶ፡ተስኖኝ፤
እራሴን፡አፅድቄ፡ትዕቢቱ፡ይዞኝ፤
ስትመጪ፡ደስ፡አለኝ፡የሰው፡ልጅ፡እማኝ፤
ድንግል፡እመቤቴ፡ትህትናን፡ስጪኝ።
የነፍሴ፡ጠበቃ፡አለኝታዋ እናቴ፤
የኑሮዬ፡ትርጉም፡የሆንሽው፡ልማቴ፤
ስትመጪ፡ደስ፡ኣለኝ፡ቅድስት፡መድኃኒቴ፤
ምንኛ፡ጉዳት፡ነው፡ለኔ፡አንችን፡ማጣቴ፤
በድቅደቅ፡ጨለማ፡ሰውነቴ፡ተወሮ፣
ባዶ፡ሲሆንብኝ፡የዘይቴ፡ማሰሮ፤
ስትመጪ፡ደስ፡አለኝ፡አክብረሽ፡ቀጠሮ፤
ፈጥነሽ፡ልትሰሚኝ፡የልቤን፡እሮሮ።
ሰው፡በሰው፡ጨክኖ፡ለእስራት፡ተግዤ፤
ስትመጪ፡ደስ፡አለኝ፡ድንግል፡የኔ፡አጋዤ፤
ነፃ፡አውጥተሽኛል፡አልቀረሁም፡ተይዤ።
ወይን፡ጠጁ፡አልቆብኝ፡ሰው፡ሁላ፡ሲቆጣ፤
መፍትሄው፡ጠፍቶብኝ፡የማደርገው፡ሳጣ፤
ስትመጪ፡ደስ፡አለኝ፡ድንግል፡የኔ፡ዕጣ፤
ያ፡የምልጃው፡ቃልሽ፡ከአፍሽ፡ሲወጣ፤
ውኃው፡ተለውጦ፡ወይን፡ሆኖ፡ተጠጣ።

ለፋሲካ በዓል ሁለት ቀን ሲቀረው
የካህናት አለቆች ተንኮል ሠሩ መክረው
ጌታችንን ለመያዝ ተቆጥተው ዝተው።
በምክራቸው መሀል ትዝ ሲላቸው
ህዝቡ እንደሚነሳ ተቃውሟቸው
በበዓል እንዳይሆን ፀና ምክራቸው
በለምፃሙ ስምዖን ቤት ማዕድ ተዘጋጅቶ
ጌታችን ተገኘ ሁሉንም አሳክቶ
ሐዋርያትንም ሰብስቦና ጠርቶ።
በዚህ ቤት ኢየሱስ ተቀምጦ ሳለ
የአንዲት ሴት ስጦታን በዕውነት ተቀበለ።
ያቺም ሴት በዓለም ላይ ዘማዊት ነበረች
ኢየሱስን ክዳ ኰብልላ የኖረች
በጊዚያዊ ጥቅም ለስጋዋ ያደረች።
የማታ የማታ ተፀፅታ አዝና
በልቧ አቀረበች ለአምላክ ልመና
ወደሱ ጋ ሄዳ ለመመለስ ድና።
አስባም አልቀረች ሄደች ገሠገሠች
እጅግ የከበረ ሽቶም ይዛ መጣች
ጌታዋን ለማየት ነፍሷ እየናፈቀች።
ብልቃጡንም ሰብራ ራሱ ላይ አፈሰሰች
በቀድሞው ስራዋ እየተፀፀተች
በዓለም ውስጥ መኖር መርገም ነው እያለች።
መልካም ስራዋንም ጌታችን አክብሮ
እንዲያስተናግዷት ለሐዋርያት ነግሮ
ነፃነት ማግኘቷን ደስታዋን አብስሮ
በዕውነት ባረካት ሁሉን አስተምሮ።
ይህን ድንቅ ስራ አማኑኤል አውቆ
ስለሞቱ ነገር አሰማ ጠንቅቆ።
የዚች ሴት ስራ በዓለም እንዲወራ
የሰው ዘር ባለበት በየትኛውም ስፍራ
በበጐ ተግባሯ እንድትኖር ተከብራ
ቃል ገብቶ ሰደዳት በሷም ላይ አበራ።
የጌታ ሐዋርያ የአስቆሮቱ ይሁዳ
ተነሳሳ ልቡ ጌታውን ሊከዳ
አሳለፎ ሊሰጠው አድርጎ ባለ ዕዳ
ሁሉንም ጨርሶ ለመሄድ ተሰናዳ።
የካህናት አለቆች ይህንን ሰምተው
ባጋጣሚው ነገር ደስታን አግኝተው
ወሰኑ ለመስጠት ገንዘብ አውጥተው
ለዛ ላልታደለ ለሚያሳዝን ሰው።
ይሁዳ አታላዩ ምቹ ጊዜ አገኘ
ጌታውን ለመሸጥ ልቡ እየተመኘ
ለስጋው ብቻ አድሮ ለነፍሱም አልዳኘ
ከጠላት ዲያብሎስ ጋር ፍፁምተቆራኘ
የጌታ ሐዋርያት ተቀምጠው ሳሉ
ማዕድ ቀርቦ እራት እየበሉ
በኢየሱስ አንደበት ይህንን ተባሉ
ከእናንተ መሀል እዚህ ካላችሁት
እኔን አሳልፎ የሚሰጥ አለበት
ለዛ ሰው ግን ዛሬ ወዮታ ሆነበት
ይሻለው ነበረ ባይወለድ በዕውነት።
ጌታ ይህንን ሲል ሁሉም ደንግጠው
እርስ በራሳቸው ተያዩ ፈርተው
እኔ እሆን እኔ እሆን አሉ ጠይቀው
መልሱን ከጌታቸው ለማግኘት ሽተው
ከኔ ጋር ወደ ወጭቱ እጁን ያጠለቀ
ያ ነው ወንጀለኛ ጌታውን የናቀ
ኃጢአትን ለመስራት የተጠናቀቀ።
ኢየሱስም ባርኮ ሰጣቸው እንጀራ
ፅዋውን አንስቶ አደለ በተራ
የአባቱንም ስም አመስግኖ ጠራ።
ሐዋርያት ሁሉ ከቀረበው ጠጡ
መዝሙርም ዘምረው
ወደ ደብረ ዘይት ወጡ።
እንደገና አሁንም በጣም ተጨነቁ
ጌታ የሚለውን ምንም አላወቁ
ሌሊት ተሰናክለው
ለምን እንደሚወድቁ።
ጴጥሮስ በከፍታ ድምፁን አሰምቶ
አልሰናከልም መቼም ቢሆን ከቶ
እያለ ፎከረ በወኔ ተሞልቶ።
ኢየሱስ ግን ወዲያው ጴጥሮስን እያየ
የሚክድበትን ሰዓት ሁሉ ለየ።
ጌቴሴማኒ ወደሚባል ስፍራ
ጌታችን አመራ ከሐዋርያት ጋራ
ፀሎት ለመፀለይ ለመጣው መከራ።
ቢቻል ይቺ ዕዋ እኔ ጋ አትድረስ
ነፍሴ እጅግ አዘነች እስከሞት ድረስ
ብሎ ተናገረ በፀሎት መንፈስ
ዳግማዊው ዓዳም ኢየሱስ ክርስቶስ።
የአባቱን ፈቃድ ሊፈፅም የመጣው
የሰዎችን በደል በራሱ ላይ ያኖረው
ፈቃድህ ይሁን ብሎ ለአባቱ ነገረው

የፊቱን መከራ ጠንክሮ ሊችለው።
የሰው ልጆች ኃጢአት የሚደመሰሰው
የዲያብሎስ ሽንገላ ጭራሽ የሚጠፋው
ከነሰራዊቱ ሲዖል የሚጣለው
ፍቅርና ሰላም በዓለም የሚሰፍነው
የተስፋችን ብርሃን ዕውን የሚሆነው
ጥልና ክርክር ሥሩ የሚነቀለው
በእርሱ በራሱ መሆኑን አወቀው
በሥጋ ለመሞት ጉዞውን ጀመረው
መጨነቅ መጠበብ ትካዜውን ተወው።
ጸሎቱን አድርሶ ሲመለስ ጌታችን
ተኝቶ አገኛቸው ደቀ-መዛሙርቱን
መትጋት አቅቷቸው አንዲት ሰዓት እንኳን።
ፈተና እንዳይገቡ ጸልዩ አላቸው
መንፈስ መበርታቱን ገልፆ ነገራቸው
እነሱ ግን እንቅልፍ በጣም ከበዳቸው።
የዓለምን በደል ለመሻር የመጣው
ሞትን ድል ለመንሳት ዝግጁ የሆነው
ከኃጢአት ባርነት ሰው የሚያላቅቀው
ለደካሞች ብርታት ሆኖ የሚኖረው
ለሰው ልጆች ሁሉ ዕውቀትን ያደለው
በጥበብ በሞገስ በዚህ ዓለም ያደገው
በክፉዎች ሰዎች እጅ አልፎ ሊሰጥ ነው።
ጌታ ከሐዋርያት ጋር ለመሄድ ሲነሳ
ይሁዳ ደረሰ ስሙን እያወሳ
ለካህናት አለቆች ሊሰጠው ሳይሳሳ።
ከይሁዳ ጋርም ብዙዎች ነበሩ
ፃፎችና ካህናትም መጡ እየፎከሩ
ሰይፍና ጎመዱን ፊቱ እያማተሩ።
ይሁዳ ጨካኙ ልቡ ሽፍቶበት
ፍቅረ-ነዋይነት ዓይኑን አሳውሮት
ጥንተ ጠላታችን ዲያብሎስ ረግጦ ገዝቶት
ያን ሁሉ ውለታ ጨርሶ ዘንግቶት
ጌታውን አሳልፎ ሰጠው ይኸው ለሞት
የሚወደው መስሎ እንደ ወዳጅ ስሞት።
እጃቸውን ጭነው ጌታችንን ያዙት
ቀድሞ የተፃፈውን ትንቢቱን ፈፀሙት
በምኩራብ ሲያስተምር ለምን እንደተዉት።
ፃፎችና ካህናት አጅበው ሲወስዱት
ደቀ-መዛሙርቱ ፈርተው ጥለው ሸሹት።
ጴጥሮስ ግን ከሩቁ እየተከተለው
እስከ ሊቀ-ካህኑ ግቢ ድረስ ሸኘው።
ፃፎችና ካህናት ምክንያት ፈልገው
ኢየሱስን ቀጥቶ የሚያስገድለው
አጡ ምስክር ሰው ቃል የሚሆናቸው።
ስለዚህ አንድ በአንድ ሁሉ እየተነሳ
በሐሰት ምስክር ጀመሩ ከሰሳ
እንዲያገኘው ፍዳ መከራና አበሳ።
በስንት ጥበበኞች ታልሞ የተሰራ
የኛን ቤተ-መቅደስ ልክ እንደማይረባ
አፍርሶ በሶስት ቀን አንፆ ሊሠራ
ሲናገር ሰምተናል ማንንም ሳይፈራ
እያሉ አሳጡት ከቀኝ ከግራ
በፍርድ አደባባይ አቁመው እንደተራ።
ሁሉም የየራሱን ክስ ቢናገርም
ጌታ ግን ዝም አለ ምንም አልመለሰም
ዝምታው ሲበዛ እጅግ በመደነቅ
የኢየሱስን ማንነት ፈልጎ ለማወቅ
የብሩክ ልጅ ክርስቶስ አንተ ነህን?
እያለ ጠየቀው የአይሁድ ሊቀ-ካህን።
በዚህን ጊዜ ኢየሱስ ዘና በማለት
አዎን ነኝ ሲላ ቃሉን ደገመለት
የብሩክ ልጅ መሆኑን መሰከረለት
ዳግም እንደሚመጣም አበሰረለት
በሰማይ ደመና ሰዎች እያዩት።
ሊቀ-ካህናቱም ይህንን ሲሰማ
ምስክር ለማግኘት ምንም አላቅማማ
በቅፅበት ቀደደው ያደረገውን ሽማ
የኢየሱስንም ቃል ስድብ ብሎ አሰማ።
ኢየሱስን ከስሰው ለፍርድ ያቆሙት
ሐሰትን ተናግረው ዕውነት ነው ያሉት
በአንድ ድምፅ ሆነው ሞት ፈረዱበት።
ጎባጦችን ባቀና
ዕውራንን ዳብሶ ባበራ
ለምፃሞችን ባነፃ
የሞተውን ሬሳ ባስነሳ
አጋንንትን ባስወጣ
አመፀኞችን ይቅር ባለ
እንጀራን በዓሣ ባጠገበ
ውኃውን ወደ ወይን በለወጠ
የበጎች እረኛ ምን አደረገ
ምራቅስ መትፋቱ ለምን አስፈለገ
ፊቱ ተሸፍኖስ ለምን ተጎሸመ
በጥፊስ ተመትቶ ለምን ተጎተተ
ሰውነቱ እሰኪቆስል ለምን ተገረፈ
ከሰራ አካላቱስ ለምን ደም ፈሰሰ
መጐናፀፊያውን ለምን ተገፈፈ
ለእኛ እኮ ሲባል ነው እኛኑ የወደደ
እራሱን አሳልፎ እራሱን የሰጠ።
የሊቀ-ካህኑ ገረድ የሆነችው
ጴጥሮስ እሳት ሲሞቅ ከሩቅ ስላየችው
ወደሱ ተጠግታ አጥበቃ ያዘችው

ከኢየሱስ ጋር ነበርክ ብላ አፋጠጠችው።
በባህር ላይ በእግሩ መሄዱን ረሳና
የቃናውን ተአምር ተራ አደረገና
የታቦርን ምስጢር ከቶ ዘነጋና
ሙሴና ኤልያስን እንዳላየ ሆነና
ግርማ መለኮቱን እንደው ቸል አለና
ማሰሪያና መፍቻ ቁልፉን ጣለውና
ውለታ ቢስ ሆነ ዓለቱ ቀረና
አላውቀውም አላት ጌታውን ከዳና
ታላቁ ሐዋርያ ተደናገጠና።
ተናግሮ ሲጨርስ ወዲያው ከመቅፅበት
ማስተዋል ጀመረ የዶሮውን ጩኸት
ጌታችን ያለውን አሰቀድሞ በፊት
ጴጥሮስ ተፀፀተ ባደረገው ስህተት
እንባውን አፍስሶ ራሱን ወቀሰበት።
በሸንጎ ተማክረው ጠዋት በማለዳ
ኢየሱስን ወሰዱት አድርገው ባለ ዕዳ
በጲላጦስ ታስሮ እንዲያገኘው ፍዳ
አገረ-ገዢውም ጥያቄ አቀረበ
በዕውነት የአይሁድ ንጉሥ አንተ ነህን?እያለ
ኢየሱስም መልሶ እነሆ አንተ አልክ አለ።
የአይሁድ ካህናት ግብራቸው የከፋ
እኩይ መንፈሳቸው በጣሙን የበዛ
ጌታ እንዲገደል ነው ያደረጉት ሴራ
በርባን ነፃ ሆኖ ከእስር እንዲፈታ
ኢየሱስ ተሰቅሎ እንዲያገኙ እርካታ
ጲላጦስም አዝኖ የሚያደርገው ቢያጣ
ኢየሱስን ገርፎ በርባንን አሰወጣ
መገረፉ ብቻ በቂ ስላልሆነ
ሰቅለው እንዲወስዱት ለመስጠት ወሰነ።
የአይሁድ ወታደሮች እዛው የነበሩት
ፕራይቶሪያን ግቢ ኢየሱስን ወሰዱት
ጭፍራውን በአንድ ላይ ጠርተው ሰበሰቡት
ቀይ ልብስም መርጠው ጌታን አለበሱት
የሾህ አክሊልንም ጎንጉነው ደፉበት
ሰላም ለአንተ ይሁን እያሉ አሾፉበት።
በሰው ችግር ደርሶ ሁሉን የሚረዳ
ዛሬ እንደጠቦት በግ ዝም ብሎ ተነዳ
እኛኑ ለማዳን ከነበረን ፍዳ።
ምን ዓይነት ትእግስት ነው የማያልቅበት
ከቶ ዝም ያላቸው ሞት ሲፈርዱበት።
የራስ ቅል ስፍራ ጐልጐታ ሲደርስ
በድፍረት አመጡ ወይን ጠጅ እንዲቀምስ
ከርቤ ያለበትን ሐሞትን የሚያፈስ
ኢየሱስ ግን ተወው ምንም ነገር ሳይቀምስ።
አይሁድ አመፀኞች ያሰቡት ተሳካ
መትፋት መጎተቱ በመስቀል ተተካ።
ኢየሱስን ሰቅለው ዕጣ ተጣጣሉ
ልብሱን ገነጣጥለው ሁሉም ተካፈሉ።
በቀኝና በግራ ወንበዴዎች አድርገው
በመሐል ሰቀሉት በክፋት ተመልተው
እግርና እጆቹን በምስማር ቸንክረው።
ነቢዩ ኢሳይያስ አምላክ ያሳሰበው
በትንቢት ተናግሮ አስቀድሞ የፃፈው
ይኸው በጐልጐታ ሰቀሉት ተማክረው
እንደ አመፀኛ ወንጀለኛ ቆጥረው።
ምን ዓይነት ፍቅር ነው
ምን ዓይነት ምህረት
ፈያታዊ ዘየማን ከቶ የዳነበት
እንዴት ተከፈተች ገነት ለቀማኛ
ይቅር ብሎት እንጂ የበጎች እረኛ።
ሲዘርፍ ሲቀማ ሲገድል አድብቶ
ኑሮውን በሰው ደም ሠርቶና መስርቶ
በአንዲት ቃል ብቻ ድምፁን አሰምቶ
ማረኝ ሲላ ለመነ ታምሩን ሁሉ አይቶ
ይቅር እንደሚለው በልቡ ተረድቶ።
ፀሐይ ስትታዘዝ ብርሃን አልሰጥ ብላ
ምድር ስትናወጥ ስታጣበት መላ
ጨረቃ ደም ስትመስል ጌታዋን ከልላ
ምን ዓይነት ዕድል ነው
ሌባ ይህን ማወቁ
ጌታ ሆይ አስበኝ እያለ ማድነቁ።
አብርሃም እያለ ለትውልድ የተጠራ
ሙሴስ እያለ እስራኤልን የመራ
ነቢያት እያሉ ስሙን የዘከሩ
እነ ዳዊት እያሉ ለክብሩ የዘመሩ
ቀድሞ የገባበት ምንድነው ምስጢሩ
ገነት ተከፍታለት ወለል ያለው በሩ
ከኣእምሮ በላይ ነው ይህን መመርመሩ
በመስቀል እያለ እናቱን መች ረሳ
ዮሐንስ ፍቁረ-እግዚእን ሰሙን እያነሳ
የልጅ የእናትነት ሰጣቸው መዓዛ።
ስድስት ሰዓት አልፎ
ዘጠኝ ሰዓት ሲደርስ
ኤሎሄ ኤሎሄ ላማ ሰበቅታኒ
ብሎ ጮኸ ኢየሱስ።
በዚያ የቆሙት ግን ትዕቢት የያዛቸው
ሁሉም ኤልያስን የጠራ መስሏቸው
ኤልያስ ያድነው ሆነ ውሳኔያቸው።
ከአይሁድ መካከል በፍጥነት ሮጦ
ሰጠው ለጌታችን ሆምጣጤ በጥብጦ
ይፈር ተስፋ ይቁረጥ
ዲያብሎስ አመፀኛው
ይንቀጥቀጥ ይርበድበድ
ይጥፋው መግቢያ መውጫው
ኢየሱስ ጌታ ነው የዓለም መዳኛው
ነፍሱን በፈቃዱ ሰጥቶ ይሁን ያለው።
ጊዜው ምሽት ነበር የሰንበት ዋዜማ
የአርማትያስ ዮሴፍ መጣ ሳያቅማማ
የኢየሱስን ሥጋ ለመውሰድ ሊስማማ
አውርዶም በበፍታ ጥሩ አድርጎ ከፈነው
በዓለት ከተሠራ መቃብር አኖረው።

ከዓመት እስከ ዓመት - ፍሬን ሳላፈራ - ደረቅ እንደሆንኩኝ
በራድ ወይም ትኩስ - ሁለቱንም ሳልሆን - እንዲያው ለብ እንዳልኩኝ
አለሁኝ በቤትህ - ለሙን መሬትህን - እያጎሳቆልኩኝ
አውቃለሁ አምላኬ - ፍሬዬን ለመልቀም - እንዳመላለስኩህ
ዛሬም ሳላፈራ - እሾህን አብቅዬ - ደርቄ ጠበቅሁህ
ያልተደረገልኝ - ያላፈሰሰክብኝ - ያልሰጠኸኝ የለም
ነገር ግን ይህ ሁሉ - አላርምህ አለኝ - አልለየኝም ከዓለም
የማትሰለቸኝ ሆይ - ተነሥቼ እስክቆም - እባክህ ታገሠኝ
የእኔን ክፋት ተወው - መልአክህን ሰምተህ - ይህችን ዓመት ተወኝ!
አውቃለሁ ታውቃለህ - ቀጠሮን ሰጥቼ - እንደማላከብር
ብዙ ጊዜ አቅጄ - ብዙ ጊዜ ዝቼ - በወሬ እንደምቀር
‹ዘንድሮስ…!› እንዳልኩኝ - አምና ይሄን ጊዜ - ሰምተኸኝ ነበረ
ምንም ሳልለወጥ - ‹ዘንድሮዬ› አልፎ - በአዲስ ተቀየረ
ፍሬ የማይወጣኝ - እኔን በመኮትኮት - እጆችህ ደከሙ
እኔ ግን አለሁኝ - ዛሬም አልበቃኝም - በኃጢአት መታመሙ
የቃልህን ውኃ - በድንጋይ ልጅህ ላይ - ሳትታክት ስታፈስስ - 
ዘመን ተቆጠረ
ወደ ልቤ ሳይሰርግ - ሕይወቴን ሳይለውጥ - እንዲያው ፈስሶ ቀረ
ቃልህን ጠግቤ - እያገሳሁት ነው - ሌሎች እስኪሰሙ
በቃልህ መኖር ግን - አልያዝህ አለኝ - ከበደኝ ቀለሙ
ብዙ ጥቅስ አገኘሁ - ከቅዱስ መጽሐፍህ - ገልጬ አይቼ
ከራሴ ላይ ብቻ - አንድ ጥቅስ አጣሁኝ - በበደል ተኝቼ
ውጤቴ ደካማ - ትምህርት የማይሠርጸኝ - ተማሪ ብሆንም 
ይህችን ዓመት ተወኝ - ደግሞ ትንሽ ልማር - ታገሠኝ አሁንም!
እባክህ አልቆረጥ - በቅዱስ መሬትህ - ልቆይ ፍቀድልኝ
ያፈሩት ቅዱሳን - የፍሬያቸው ሽታ - መዓዛ እንዲደርሰኝ
የተሸከምከኝ ሆይ - ዛሬም ተሸከመኝ - አትሰልቸኝ አደራ
ማን ይታገሠኛል - ጠላት እየሆንኩት - አይሠሩ ስሠራ!
አታውጣኝ ከቤትህ - ብዙ ቦታ አልይዝም - ፍሬ ስለሌለኝ
ስፍራ የማያሻኝ - ቤት የማላጣብብ - ፍሬ አልባ በለስ ነኝ!
ቦታስ የሚይዙት - ባለ ምግባሮቹ - ቅዱሳንህ ናቸው
ልክ እንደ ዘንባባ - የተንዠረገገ - ተጋድሎ ጽድቃቸው!
ከሊባኖስ ዝግባ - እጅጉን የበዛ - ገድል ትሩፋታቸው!
እኔ አይደለሁም - ቦታስ የምትይዘው - የአንተው እናት ናት
ሥሮቿ በምድር - ጫፎቿ በሰማይ - ሲደርሱ ያየናት
ይሀችን ዓመት ተወኝ - ከሥርዋ እሆናለሁ - ባፈራ ምናልባት!..
ይህችን ዓመት ተወኝ - እባክህ አምላኬ - አንድ ዓመት ምንህ ናት
ሺህ ዓመት አንድ ቀን - አይደለም ወይ ለአንተ - ዓመት ኢምንት ናት!
ይሄ ዓመት አልፎ - ዳግም ‹ዓመት ሥጠኝ› - እስከምልህ ድረስ
እባክህን ጌታ - ይህችን ዓመት ተወኝ - የወጉን እንዳደርስ! 
እውነት ስለሆነ ኢየሱስ ክርስቶስ
ዋለ በአደባባይ ሲሰደብ ሲከሰስ
የሐሰት ዳኝነት አምላክን ወቀሰው
ህይወት ሰጠን እንጂ ጥፋቱ ምንድን ነው
ከቃሉ እብለትን ባያኙበትም
ዝምታውን አይተው አላዘኑለትም
ባላወቁት መጠን ጠሉት ካለበደል
ጥፋቱ ምን ይሆን የሚያደርስ ከመስቀል
የልቡን ትህትና ፍቅሩን ሳያስተውሉት
ቸሩ ጌታችንን አቻኩለው ሰቀሉት
እሩህሩሁን ጌታ ቸንክረው ሰቀሉት
ሞትን አስወግዶ ቢሰጣቸው ህይወት
ስለቸርነቱ ስድብን ከፈሉት
ስለ ርህራሄው የእሾክ አክሊል ሰጡት
ሀሞት እና ከርቤ ሆምጣጤ ደባልቀው
መራራ አስጎነጩት ጨክኖ ልባቸው
ፈውስን ለሰጣቸው ልባቸውን ሞልተው
አሉት ወንበዴ ነው ስቀለው ስቀለው
ከእጁ በረከትን የተሻሙ ሁሉ
ይጮሁ ነበረ ይገደል እያሉ
የሚያደርጉትን አያቁምና ይቅር በላቸው ፣
ብለህ ክርስቶስን የመሠልከው፣
ተሸልመሃል በክብር ሥላሴን አይተኸው።
አባት ነህ ለኔ ሊቀ ሰማዕቱ፣
ያምርብኛል ባንተ ፍቅር መታየቱ፣
እንዳርቅ ትጠብቀኛለህ ፈፅሞ ከቤቱ።
ሁሌም ጠብቀኝ አትራቅ ከልቤ፣
ታስፈልገኛለህና ሁን ካጠገቤ።
በነፍሤ  ፀንቼ  ቆሜ እንድገኝ፣
ምልጃና  ጥበቃህ  ከቶ አይለየኝ፣
ሰማዕቱ እስጢፋኖስ ለጠላቴ አትተወኝ።
ስማኝ ልንገርህ 
ከዚያች ከተዋህዶ ከክርስትና ቤትህ
ያኔ ስትወጣ አፈንግጠህ 
የሀሰት ቤትን መስርተህ
ይሁን ብያይለሁ እንዳሻህ
አሁን ግና
ጥንት ባኖረው አባቴ
ከመጣህ በእርስቴ
በተዋህዶ  በእምነቴ
አዋጅ ይላል ዝም አይልም አንደበቴ
ስማኝ ጠላት 
የዓይኔን ሽፋፍ ጭራሮ ብከድንልህ
አልይህ ብየ እንጅ የተኛሁ እንዳይመስልህ
በእርስቴ ገብተህ በኔው መንደር
እባክህ ለፀብ አትሞሸር
እኔ አልሻም
    እጄን በነፍህ ከደም መንከር
ፍቅርን ነው ያስተማረኝ
    የድንግል ልጅ እግዚአብሔር
ነገር ግና
ተግሳፅና ምክሬን ሰምተህ
እምቢ አሻፈረኝ ካልህ 
የኔ እጅም የታሰረ እንዳይመስልህ
አጥፌው እኝጅ ብዘረጋው እንዳይነካህ
ልተው ብየ እንጅ
    ግብዣ መጥራት ከሞት ድግስ
በጋን ሹሞ
     የደም ጠላን መጠንሰስ
እንጅማ
እንደንጉስ በመንግስቱ
ክርስቲያንም በእምነቱ ሲመጡበት አይወድም
አንድ ጥርስ ይዞ በባዶ ድድ አይስቅም 
በአንድ አይን ከአቧራ አይጫወትም
በአንድ እምነት አይቀልድም
ዘመን ችሎ የከፋ ለት
ከልክ በላይ ሲሆን ትግስት
የጣፈጠው ሲመርበት
ጦር ያነሳል ከጠላቱ
      ከአፎቱ ላይ ሰይፍ መዞ
ያነግታል መስቀሉን
     ይተማል በሰልፍ ፅላቱን ይዞ
ስማኝ 
ለኔ ዲያብሎስ ነው ጠላቴ
አትምጣብኝ በ'እርስቴ
እምቢ ካልህ ግን አሻፈረኝ 
ያኔ ግን እንጃ ዋልኝ
እኔ አንተን አያደርገኝ

ምንድነው ምስጢሩ
ማነው የሚነግረኝ የሆነውን ቅኔ
ተንትኖ ሚነግረኝ አልገባኝም እኔ
ከበዐል ገና ከ ጌታ ልደቱ
በበረት ሲወለድ ለ አዳም ለፍጥረቱ
ከብቶች ከ አቅማቸው ትንፋሽ ሲገብሩ
ስሙ ያልተጠራ ያልነበረ ያኔ
ዛሬ ከየት መጣ አልገባኝም እኔ
ይህ በገና ሰሞን የሚቆመው ዛፍ
ከተማው የሞላው በሁሉ በራፍ
መነሻው ከየት ነው ምሳሌውስ ምን
አላማው ምንድነው ለ እኛ ላልገባን
እረ ሌላም አለ ሽማግሌው ማነው 
ባርኔጣ አድርጎ ከቤታችን ያለው
ማነው እሱ ስሙ ያ ባለ ሽበቱ
እንዴት አሁን መጣ ያልነበረ ጥንቱ
እረ ማነው እሱ
ኢሳያስ ነው እንዴ ዜና የተናገረው
ድንግል መድሀኒትን ትወልዳለች ያልው
እህሳ ማነው 
አብርሀም ነው እንዴ የብዙዎች አባት
ጣኦትን የተው ለ አምላኩ በመቅናት
ወይስ ሙሴ ይሆን የ እስራሎች መሪ
በፀሎት ለምኖ ትውልድን አስማሪ
ግን ማነው
ደግሞ ከጌታ ልደት ምንስ አገናኘው
ነው እንዴ ዮሴፍ
የድንግል ጠባቂ የተከበረው አባት
በስደቷም ግዜ ድንግልን የረዳት 
ወይስ ኤሊያስ ነው አልያው ሄኖክ
እዮብ ፃድቁ ነው ወይንስ ሲራክ 
ወይስ እንደልቤ የተባለው ዳዊት
አልያም ሰሎሞን ፅዮንን ያስዋባት
እረ ማን ነው እሱ ይኤ ሽማግሌ
ላውቀውስ አልቻልኩም መርምሬ በግሌ
ምኑንም ሳናውቀው ትተን የ እራሳችን
በጣኦት እንዳይሆን የእኛ መጥፋችን
ዛፉም  ሽማግሌው የሌሉ በቃሉ
መልሱን መልሱልን ከወዴት ብቅ አሉ?

አቤቱ ታረቀን ስቃያችን በዝቷል
ወገን ለወገኑ ጭቃኔ አብዝቷል
አቤቱ ማረን የአለሙ ቤዛ
ልባችን አንድ ይሁን ለአንተ እንገዛ
ይቅር በለን አንተ ኢየሱስ ክርስቶስ
ጠላታችን ይውደቅ ይሄ እርኩስ መንፈስ
አቤቱ ማረን ይቅር በለን ጌታ
ህዝብህን ታደገው ከጽኑ በሽታ
መሞት መንገላተት ስደቱ በረታ
አቤቱ ታደገን አንድ አድርገን ጌታ
እርስ በርስ መባላት ጥላቻው ይወገድ
ሰላምን እናዚም ሁሉም እንዲዋደድ
ፍቅር ተርበናል ተቻችሎ ማደር
አቤቱ አንድ አድርገን ቅዱስ እግዚአብሔር 
በዘርና በጎሳ ሁሉም ተከፋፍሏል
ወገን ለወገኑ ጥላቻን አብዝቷል
መሞት መሰደድ ጌታ ሆይ ይብቃን
ጠማማው ልባችን ለአንተ አስገዛልን
ወገኔ ተነሳ ጹም ጸልይ እንበርታ
አስጨናቂው ጠላት ደቢሎስ ይረታ
መኝታው ምንድነው አረ አሁንስ ይብቃን 
ጌዜው የጸሎት ነው ቶንኮል አያወጣን
ክፋትን ለጠላት ተውት ለዳቢሎስ
በፍቅር ተገዙ ለኢየሱስ ክርስቶስ
አቤቱ አንድ አድርገን የሰማዮ ንጉስ
እባክህ ወገኔ ልብህን መርምረው
ጭካኔና መግደል ከማን ነው የተማርከው
የዘር ፍሬ ይመስል ዘርን የምትቆጥረው
አልተከፋፈለም አዳም  እኮ አንድ ነው
በደቡብ በምእራብ ለምለሚቷ ሀገሬ
በሰሜን በምስራቅ ኢትዩጵያዬ ክብሬ 
አንተ የከተሜ አንተ የገጠሬ
አማራ ኦሮሞ አንተ ደግሞ ትግሬ
በዘርና ጎሳ በጥላቻ ወሬ
አትከፋፍልብኝ እርሷ እኮ ናት ክብሬ
የአባቶቼ ቅርሳ ሀገረ እግዚአብሔር 
ሁሉም አንድ ቢሆን መቼ ታንሰን ነበር
ጥላቻ መጋደል ዘረኝነት ባይኖር 
አቅቶን ነው እንጂ ተቻችሎ ማደር
መለያየት ባይኖር በከተማ ገጠር
ተስኖን ነው እኛ ተቻችሎ ማደር
ኢትየጵያ ሀገሬ መቼ ታዝን ነበር
በጣም ያሳዝናል የዚህ አለም ነገር
ጭቅጭቅ ጥላቻ በዛ መከራከር 
መልካም የሚሰራ ከቶ የለው ክብር
መኖርህ ተረስቶ በሰማይ በምድር
ጭራሽ ተዘንግቶ ፈረሀ እግዚአብሔር 
አለም ተመርዛ ተንክል ምቀኝነት
መተሳሰብ ጠፋ ነግሶ ክፋትና ኃጢአት
ጌታ ሆይ እባከህ ምድረቱን አስባት
አውሬው አፉን ከፍቶ እንዳይበላን ጠላት
በክፉ ስራችን እንበላ በእሳት
የቅዱሳንአምላክ ኢትየጵያን ታረቃት
የተሰደደውም ወጥቶ ሳይመለስ
በጅምር ሲቀጭ ካሰበውም ሳይደርስ
እቅዱና አላማው ሲቀሩ በከንቱ
በአጭሩ ሲቀጠፍ በስደት ሕይወቱ
ይቅር በለን ጌታ ይብቃን መለየቱ
አንድ አድርገን አንተ ተስማምተን እንደር
ፍቅር ያሸንፋል ሁሉም ቢተባበር
ወገን የሀገሬ ልጅ ተው አንድ እንሁን
በክፉ ስራችን ጌታ ጨከነብን
አምላክን አስቆጣው መለያየታችን
ይብቃን ዘረኝነት በቁም መጋደሉ
ማንንም አትንቀፍ ብሎናል በቃሉ
አንድ እንሁንና ጠላትን እንርታ
መሀላችን ገብቶ አያሳጣን ፋታ
ለሰይጣን ዳቢሎስ እንዴት እንረታ
ፍቅር ያሸንፋል ይኑረን ይቅርታ
ምህረቱን እንዲልክ የሰራዊትጌታ
በፈሰሰው ደምህ በቆረስከው ስጋ
አቤቱ ታደገን ከአስጨናቂ አደጋ
ለእኛ ስትል ነበር አንተ የሞትከው 
የሰው ልጅ ፍቅርህን ፍጹም እረሳው
ውለታህ ተረስቷል የመስቀሉ ፍቅር
እባክህ ታረቀን አምላክ እግዚአብሔር
ስለ እናትህ ብለህ ኢትዩጵያን ታረቃት
ሀዘንና ለቅሶሶ እሮሮ በዛባት 
ፍቅርና ሰላም እንደ ውኃ ጠማት
ምህረት ቸርነትህ ክንድህም እራቃት 
በቅዱሳን ጸሎት በቃል ኪዳናቸው 
የአዘነውን ወገን እባክህ አጽናናው
እንባንም የሚያብስ አይዞ ባይ የለንም
አንተ ድረስልን ቸሩ መዳኅኒያለም
አንድ አድርገን ጌታ ስለ ድንግል ማርያም
የንጉስ ጭካኔ ፥ ክንዱ ቢበረታ፤
ለጣዖት ሳንሰግድ፥ እኛ ሳንረታ፡፡
የምናምነው አምላክ፥ ሊያድነን ወደደ፤
ገብርኤል መጣና፥  እሳቱ በረደ፡፡
፤
ፍላፃና ሠይፉን፥ አጠፈው መላኩ፤
ሰላም ይዞ መጣ፥ ባለም ለታወኩ፡፡
አትጠራጠሩ፥ ምልጃው ያስምረናል፤
የሚነደው እሳት፥ ሳይነካን ወተናል፡፡
፤
የሰልስቱ ደቂቅ፥ የእጠሉጣ ብርታት፤
የድንግል አብሳሪ፥ የቂርቆስ ረዳት፡፡
በሚመጣው አለም፥ እንዳይበላኝ እሳት፤
አማልደኝ ከጌታ፥ ነፍሴን እንዲምራት፡፡
፤
የነገርኩህ ሁሉ፥ በቀኑ ደረሰ ፤
በዘብር ገብርኤል፥ እንባዬ ታበሰ፡፡
ና ልጄ ስትለኝ፥ አልልህም እንቢ፤
ስለቴን ተቀበል፥ አባቴ ቁልቢ፡፡
፤
የልቤን ነግሬህ፥ የቁልቢው ገብርኤል፤
ሳትረሳ ፈፀምከው፥ ስለቴን  ተቀበል፡፡
ለንግስ እንመጣለን፥ አንተ አትረሳምና፤
ደሞ የዛሬ አመት፥ አድርሰን በደህና፡፡

ትምክህተ ዘመድነ ማርያም እምነ
ማርያም ትምክህተ ዘመድነ
የድህንነታችን አርማ የነፃነታችን
ለሕይወት መሰረት ነሽ ድንግል እናታችን
አንቺን ለእኛ ዘርን ባያስቀር
እንደጥንቱ እንደሰዶም ምድር
ሁላችንም በጠፋን ነበር
የአብርሃም ድንኳን ነሽ አምላክ ያደረብሽ
የጌዲዮንም ፀምር ለይቶ ያከበረሽ
የኛ ቤዛ በጉ የተያዘብሽ
የዋህ ርግብ ከአበው ስር የተገኘሽ
ዕፀ ሳቤቅ የሕይወት ሐረግ ነሽ
አምላክ ከሰማይ ሆኖ ይቺን አለም ሲቃኝ
ንፅህት ቅድስት ሆነሽ ማርያም አንቺን ቢያገኝ
ትህትናሽን ሕይወትሽንም ወዶ
ቃል ሰው ሆነ ከሰማያት ወርዶ
አከበረሽ በፍፁም ተዋህዶ
የመዳናችን ምክንያት የሰው ልጆች ሰላም
ከኃጢአት ከመርገም የዳነብሽ ዓለም
አምስት ሺ አምስት መቶ ዘመን
በሲኦል ውስጥ ተግዘን የኖርን
ድንግል በአንቺ ነፃነት አገኘን

በአምላኳ ተመርጣ ፤ ያውም ለናትነት
ባሪያው ነኝ እያለች ፤  የምታዘዝለት
በሄዋን ትእቢት ፤ የተዘጋው ገነት
ዳግም ተከፈተ ፤ በማርያም ቅንነት።
እንግዳ የሆነን ፤ የሥጋዌ ሚስጥር 
 አምና ተቀብላ ፤ በሄዋን ጥርጥር
ዳቢሎስ ካስገባን ፤ የገሀነምወህኒ
ማርያም አሶጣችን ፤ ብላ ይኩነኒ።
ዳግሚት ሰማዩ ፤ ዙፋኑ ለመሆን
የተገባች ሆና ፤ ልጁ ልጇ እንዲሆን 
ሄዋን ያጣችውን ፤ ቅድስና ይዛ
ማርያም ለዓለሙ ፤ ሆናዋለች ቤዛ።
በገድል የፀና የእምነት ገበሬ
የሃይማኖት ጀግና የትሩፋት ፍሬ
ኮከበ ፋርስ ቅዱስ ጊዮርጊስ
የቴዎስብታ ልጅ የአንስጣሲዎስ
በወጣትነቱ ወንጌል ለማዳረስ
አለማትን ቢዞር በነጩ ፈረስ
በኢየሱስ ስም አታስተምር ብለው
መከራ ቢያፀኑ በእርሱ ላይ ጨክነው
የፈጠረውን አምላክ ለጥቅም እንዲሸጠው
በሃብት ንብረት ሹመት ጌታን እንዲለውጠው
ክርስቶስን ትቶ ለጣኦት እንዲሰግድ
ምርጫ ቢያቀርቡለት ከበው በአራት አምድ
እኔ ክርስቲያን ነኝ ብሎ በአደባባይ
አምላኩን ቢጠራ ቢያደርሱበት ስቃይ
በእምነት ስለፀና ለስጋው ሳይሳሳ
በዛ ሁሉ መከራ ከፍቅሩ የተነሳ
አምላኩን በመጥራት ስላናደዳቸው
ለጣኦት እንዲሰግድ ቢታገሉ ፀንተው
በጋለ ብረት ላይ አስረውት ገርፈው
በደሙ ነጠብጣብ እሳቱን ቢያጠፋው
በዚ ባይበቃቸው ሰውነቱን ፈጭተው
በይድራስ ተራራ ቢነዙት በትነው
እፅዋት አራዊቱ ሳርና ቅጠሉ 
እያመሰገኑ ጊዮርጊስ ጊዮርጊስ ሲሉ
ከፅናቱ ብዛት ሰማዕት በመሆን
እስከሞት ተጋድሎ ያጠመቀ ሁሉን
የሰማዕታት አለቃ ከስጢፋኖስ በኋላ
ጊዮርጊስ ሰማዕት የእምነት ጀግና
አለ ወይ ዛሬ ላይ በእምነቱ የፀና
ጊዮርጊስ ጊዮርጊስ ጊዮርጊስ እያለው
ወደ ኋላው ፈርቶ ያላፈገፈገው
እኮ ማነው ታድያ ዛሬ ላይ የፀናው
ከአንገቱ ደም ውሃ ወተት ያዘነበው
ሦስቴ ሞቶ ሰባት አክሊል የቀዳጀው
ኮከብ ነው ፀሃይ ነው ስሙን ለሚጠራው
አያፍርም ተማፅኖት ጊዮርጊስ ጊዮርጊስ ለሚለው

ድውይ በፈወሰ ሙታንን ባነሳ
ይሰቀል ተባለ ውለታው ተረሳ።
ክርስቶስ ይሰቀል በርባንን ልቀቀው
ብሎ ተናገረ ሀጢያት የናፈቀው።
የይሁዳ ክህደት ዓይኑን ያፈጠጠ
ለሰላሳ ብር ሲል አምላኩን የሸጠ።
ቸሩ መድሐኒዓለም ብዙ ተገረፈ
መከራው ቢጠናም በትዕግስት አለፈ።
እየተጋገዙ ጨርሶ እስኪቀር አጥንቱ
የአዳም ዘርን ሁሉ ከሲኦል ለማውጣት
ፈጣሪ በፍጡር ተቀበለ ቅጣት።
ተሰቀለ ብላ ስታዝን እናቱ
ገድለነዋል ብለው አህዛብ ሲዘብቱ
አዳኙን ቢገድሉት ያለ አንዳች አበሳ
ሞትን ድል አድርጎ ክርስቶስ ተነሳ።
የጌታ መቃብር - የተቀበረበት፣
ያትክልት ሥፍራውም - ትንሣኤ የታየበት፣
ምልክቶች ናቸው - ለኤደን ለገነት፣
አዳም ሥውር ሞትን ሞቶ ለጠፋበት።

አዳም ሲሞትማ-በዛፎቹ መኻል-ራሱን ደበቀ፣
በለስ ቀጥፎ በልቶ-በመተላለፉ-ከፈጣሪ ራቀ።
መቃብር ውስጥ ገብቶ-እንደ ተዘጋበት-ይመስላል ሽሽጉ፣
በዛፎች ከለላ-መሠወር ማሰቡ-ያ አዳም ያ ዝንጉ።

አንዴ የተቀበረው - ሕያው አምላካችን
በአትክልቱ ሥፍራ - ተነሥቷል ጌታችን።

በአትክልት ሥፍራ ውስጥ-ዛፎች በበዙበት-ወድቆ የነበረው፣
የሞተውን አዳም-ጌታችን ሲነሣ-አንሥቶ አከበረው።

ይህ ያትክልት ሥፍራ - መቃብር ያለበት፣
የከበረው አዳም - ስለማይኖርበት፣
ሰርግ ወዳለበቱ-በገነት ወዳለው-የአትክልት ቦታ፣
ክርስቶስ አዳምን ወሰደው በእልልታ።
እንደ ተወለደ ፤ በሕቱም ማህፀን 
መቃብር ክፈቱ ፤ ብሎ ሳይማፀን ፤
ድል አርጎ ተነሳ ፤ ሞትን ለዘላለም
የመግነዙንም ጨርቅ ፤ ፍቱልኝ አላለም ፤

ከታተመ ቀብር ፤ ወቶ ከተዘጋ
ኑ እዩኝ ያላለ ፤ ትሑት ባለፀጋ ፤
ተቀብሮ ያልቀረ  ፤ ፈርሶ ያልተረሳ
ክርስቶስ አምላክ ነው ፤ ሞትን ድል የነሳ ፤

እነሆ የህይወት ፤ ምንገድ ተከፈተ
ከባርነት ወጣን ፤ ሲኦል ተራቆተ
ከእንግዲህ አንፈራም ፤ ሞት ራሱ ሞተ ።

አንቺ የፅዮን ልጅ ፤ ዘምሪ እልል በይ
የሰላሙን ንጉሥ ፤ ውጪና ተቀበይ ፤
በፈረስ ላይ ሳይሆን ፤ ልክ እንደ ጦረኛ
በአህያ ላይ ተቀምጦ ፤ ትሁቱ እረኛ ፤
ሊያበስርሽ የጥሉ ፤ ዘመን እንዳበቃ
መቷል የዳዊት ልጅ  ፤ የሰላሙ አለቃ ።

አንቺ ኢየሩሳሌም ፤ ዘምሪ እልል በይ
የነቢያት ጌታን ፤ ውጪና ተቀበይ፤
አዳም እንዲመለስ ፤ ከፃድቃን ጉባኤ 
አምስት መቶ ዘመን ፤ ለያዙ ሱባኤ 
እንደ ትንቢታቸው ፤ መከራን ሊቀበል
መቷል የማርያም ልጅ ፤ በአህያዪቱ ግልገል ።
ውጪ ተቀበዪው ፤ ነውር ነው ማቀርቀር  
ወጣት ሽማግሌ ፤ ማንም ሰው እንዳይቀር
ውዳሴ ያቅርቡ ፤ የምስጋና አስራት
ሆሳዕና እያሉ ፤ ንጉሠ ስብሐት  ።

 አካላቴ ፥ሳይጎዳ እስካለሁ፤
አልፎም ባልሆንም ጤና
      አልቀርም መጥቼ አይሻለሁ፤
ተሰናክዬም ቢሆን 
                     በህመም ተጎድቼ፤
ባጣም እራመድበት
             እመጣ እጄን ተጫምቼ፤
በእጄ ተጉዤ፥ አልቀርም
      ጠብቂኝ ፥አይሻለሁ መጥቼ፤
ሰው ባያግዘኝም ቢከፋብኝ
            እመጣለሁ ድኬ ተጎትቼ፤
ከሆነ፥አንደበቴ ብቻ ደህና 
      አመሰግናለሁ ጮኬ አሰምቼ፤
አካላት አንደበቴ ቢያዝ
               አልቀርም ካለች ነፍሴ፤
በእዝነ ህልናዬ ላመሰግን
            አልቀር ከደጅሽ መድረሴ፤
ከሚያውደው ቤተ መቅደስ
           ልቆም ልቀመጥ ለቅዳሴ፤
የፈለገው  ይምጣ ላልቀር
    ለማርያም
       በማርያም፥ቃል ገባሁ ለራሴ፤
ልጅሽን፣አንቺንና እኔን የሚለይ
                   የለም አንዳች ኃይል፤
ሁሌም በረከቴን ላፍስ 
                ከደጅሽ ከስርሽ እውል።
          
እናም እመቤቴ እያለ
                   የሚለምናት በለቅሶ፤
አማኙ ልቤ፥ ሺ ጊዜ ቢቸገር
                 የፈለገው ቢሆን ደርሶ፤
አይቀር ከደጇ ይሄዳል
     ሊመለስ ሰንቆ፥በረከቱን አፍሶ።

እናታለም ተዋህዶ
ባንችነትሽ የሚኮራ
በስምሽ ስም የሚጠራ
ዛሬ ጠፋ የሚያበራ
ስለፍቅርሽ ቀልጠው ነደው
ስለ አምላካቸው ተማግደው
በሃይማኖት ፍቅር እጅጉን ተነክተው
ካንቺ ጉያ በኖሩ
እግሮችሽ ስር በተማሩ
ለምን/2/ ተዋህዶ ጠላቸው መንደሩ
ምን አሏቸው ደግሞ ቅዱሳን አበውን
አንቺን እናት እምነት ከዚህ ያበቁትን
ምን አሏቸው ደግሞ አበው ሊቃውንትን
አንድምታውን ፈተው ባመሰጠሩልን
ሚስጢርን መሰጥርው ለኛ ባኖሩልን
ብራና ወጥረው አምድ በፃፉልን
ውለታቸው ታዲያ ይህ ነው?
ስላደረጉልን የምንከፍለው
ጭራሽማ አምላክ ባከበራቸው
አክሊሉን በደፋላቸው
በሀሴት በተቀበላቸው
ልባችን ለምን አመፀ ለምንድን ማይቀበል
ተፈትኖ ያለውን የተፃፈላቸውን የህይወት ገድል
ለምንድን! የማናምን በምልጃቸው
እሱ እግዚአብሔር በሰጣቸው
ደግሞስ ምን አሏቸው?

እሄ......./በለቅሶ/

ሁሌም እውነት ነው
መልከ መልካም ሙሽራዋ
የፀናች በድንግልናዋ
ማን አለ እንደዝች እንደ ቅድስት እናት
ያልተረታ በነገስታት
አንገቷን ለሰይፍ የሠጠች
ክርስቶስን ብላ የኖረች
እኮስ ምን አሏት ይህችን እናት
የስጋ ፋላጎት ያልሠበራት።
ተዋህዶ እናት አለም
እንደድሮ ፀንቶ የሚኖር ልጆችሽ ፈርተዋል የሉም
የምልጃ ታላቅ ስራ
ለህዝቦቿ እያበራ
እየለመኑ ምህረት
ሲያስተዳድሩ አናብርቱ አናብስቱን
ከባህር ውስጥ የፀለዩ
በስራቸው የተለዩ
ገብረ መንፈስ ቅዱስ ታላቅ አባት
ምን አሏቸው ይሆን አንቺ ምስኪን እምነት
አይደል እንዴ ተዋሕዶ
ስጋቸውን የገበሩ
በእርኩሳን መናፍስት የተፈሩ
በእግዜር ጥበብ የከበሩ
ምን አሏቸው ቅዱሳንን ሰማዕታት ፃድቃናትን
የክርስቶስ ደቀመዝሙር ሃዋርያት
ትንቢት ፀሀፊ ነቢያት
ተዋህዶ ውዷ እናቴ ምን አሏቸው?
በዕቶን ውስጥ ማግደዋቸው
እንደ እንስሳ አረደዋቸው
በቁም ቆመው ቆዳቸውንገፈዋቸው
ላንቺ ቋሚ ልጆችሽን ምን አሏቸው
አይ ተዋህዶ....

በአንድ እግራቸው ሰባት ዓመት የፀለዩ
ባንቺ የፍቅር መግቦትሽ ከዓለም ላይ የተለዩ
የተክለሃይማኖት እናት አንቺ ቅድስት እምነት
አያማልዱም ሲላቸው ልጆችሽን
ዛሬ ምን ተሰማሽ ንገሪኝ በእውነት
የልጆችሽን ምልጃ ሊያስታርቅ ሊቃትት
መቻል ደጉ....
ስንቱን ቻልሽው እናታለም....
እሄ......

የእመብርሃን አስራት ኢትዮጵያ
የቅዱሳን የፃድቃን መፍለቂያ
አንቺስ ጋር ምን አሏቸው
መሠረቶችሽን ሲገፏቸው
ምን አልሻቸው ይሆን እንደው ዝም አልሻቸው
የመኖሬ ምስጢር
የመኖሬ ዘመን እምነቴ እሷናት ብለሽ ሳትነግሪያቸው
የቅዱሳንን ምልጃ የፃድቃንን ምልጃ ሳታሰተምሪያቸው
ለዚህ ይሆን አማላጅ አይደሉም ብለው የናቋቸው
ለነገሩ አይደለም
ስንቴ አስተማርሻቸው
በግልጽ አሳይተሽ አስቀምጠሽላቸው
ሰብከሻቸው ነበር ጊዜ ነጎደና በመናፍቅ እስር
የማማላዳቸው ያን ሁሉ ምስክር
ቀበሩት ከአፈር
እና ተዋህዶ ያንቺን ጓዳ የሚያውቁ
በፍቅርሽ ማነቆ የታነቁ
ቀስ በቀስ ወጡ እያለቁ
አሁንማ እናቴ
ባንቺ ጉያ እየኖሩ
አንቺንም እያሳፈሩ
ፈሉብሽ እንደ አሸን ቅዱሳንሽን እየካዱ
አያማልዱም ብለው ረግጠው እየሄዱ
ታዲያ ምን አሏቸው
ያንቺን ልጆች በቤታቸው
ዛሬስ ምን አሏቸው???

ክርስቶስ ልጆች ልብ በሉልኝማ
ስቃይ ሲሰረስር ህመሙ ሲሰማ
እስቲ ከኛ መሀል ማነው ያስተዋለው
መከራው ሲበዛ በሚዛን የለካው
እንኳን ሚዛን ቀርቶ ስፍር ቢደረደር
የኢየሱስን ህማም አይለካውም ነበር
ታዲያ ለዚህ ጌታ ውለታው ምንድነው
በዘፈን ዳንኪራ አዳራሽ መርገጥ ነው
አይደለም ወገኔ እባክህ ተመለስ
የአዶናይን ህማም አይቻልህም መቅመስ
ፅድቁ እንኳን ቀርቶብህ በቅጡ ተኮነን
ማስመሰሉን ትተህ ለህሊናህ ታመን
ነበር ኒቆዲሞስ
የእስራኤል መምህር ፤ ሳለ ሊቀ ኦሪት
ወንጌል የተማረ ፤ ከክርስቶስ ለሊት 
ቀለም በመዝለቁ ፤ በእውቀቱ ምጥቀት 
እንደ ምሁር ነኝ ባይ ፤ የማይቃጣው ንቀት ።

ነበር ኒቆዲሞስ
ባለሥልጣን ሆኖ ፤ ያገኝ ሞገስን
ማጎንበስ ያልፈራ ፤ እንደ ሀገር መስፍን 
የልጅነት ሥልጣን ፤ ከሌለው ተጠመቆ
በሸንጎ ቢሰየም ፤ እንደማይድን አውቆ።

ነበር ኒቆዲሞስ
ባለጸጋም ሆኖ ፤ በጥሪቱ ንኡስ
አብልጦ የሻተ ፤ ሀብተ መንፈስ ቅዱስ
ተረድቶ በሰማይ ፤ ስሙ እንደሌለ
ዓለሙን አትርፎ ፤ ነብሱን ያጎደለ።

ውሸትና ተንኮል ፣ ጓደኞች ነበሩ ፣
እውነትን ለማጥፋት ፣ እንዲህ ተማከሩ ።
እውነት የተባለው ፣ ይሄ ጠላታችን ፣
መጥፋት አለበት ፣ ጭራሽ ከዓለማችን ።
እኛ እየተጠላን ፣ እሱ እየተወደደ ፣
ብዙ ጊዜ አለፈ ፣ ዘመንም ነጎደ ።
የኛ ብቻ ይሁን ፣ መላው ሀገር ምድሩ ፣
ውሸትና ተንኮል ፣ እንዲህ ተማከሩ ።
ከዕለታት በአንዱ ቀን ፣ ተንኮል እያደባ ፣
ከውሸት ጋር ሆኖ ፣ ከእውነት ቤት ገባ ።
እውነት ከጓደኞቹ ፣ ሠላምና ፍቅር ፣
በደስታ በሀሴት ፣ ይጫወቱ ነበር ።
ተንኮልም በድንገት ፣ እውነትን ተማታ ፣
ፍቅርም አዘነ ፣ ሠላምም ተቆጣ ።
ውሸት ብቅ አለና ፣ ከተደበቀበት ፣
ከተንኮል ጋር ሆኖ ፣ እውነትን ገደሉት ።
ሠላምና ፍቅር ፣ እጅግ እያዘኑ ፣
እንቅበረው ዘንድ ፣ ስጡን አስከሬኑን ።
ብለው ተማጸኑ ፣ ውሸትን በእምባ ፣
እውነት ተቀበረ ከመቃብር ገባ ።
ዓለምን የመግዛት ፣ ብርቱ ዓላማችው ፣
ውሸትና ተንኮል ፣ ሞላ የልባቸው ።
አንድ ቀን ፣ አቶ ውሸት ተነስቶ በጧት ፣
የሰፈሩን ሰዎች ፣ ደስታ ሲመለከት ።
ተጠራጠረና ፣ ወደ ቀብሩ ሮጠ ፣
ልክ እንደደረሰ ፣ በጣም ደነገጠ ።
እውነት ተፈልጎ ፣ መቃብሩ ሲታይ ፣
ምንም ነገር የለም ፣ አንዳችም የሚታይ ።
አወይ ልፋታችን ፣ ተንኮል መጥተህ ብታይ ፣
እውነት ከቶ አልሞተም ፣ ዓርጎ ነው ሰማይ ።

በእረኝነት ሳለሁ ጠርተህ ያከበርከኝ
መቃብሬን ፈንቅለህ ከሞት ያስነሳኸኝ
የተሸከመኝን አልጋ ያሸከምከኝ
ዝሙተኛ ሳለሁ በፍቅርህ ያቀፍከኝ
የኤርትራን ባህር ከፍለህ ያሻገርከኝ
ከአንበሶች መንጋጋ ከሞት አፍ ያዳንከኝ
አንገትህን ደፍተህ ቀና ያደረከኝ
አንተ እየተዋረድክ እኔን ከፍ ያከበርከኝ
ውለታህ በዛብኝ ጌታ ሆይ እኔ ማነኝ
ተናገረኝ ልስማህ ድምጽህ ያጽናናኛል
ያ ሁሉ መከራ ባንተ አልፎልኛል
ጠላቴ በፊቴ ተንበርክኮልኛል
ውስጤ አንተን ሲያስብ በሀሴት ይሞላል
የዓለም ጣጣዋ እጅግ ቢከብደኝም
ፈተና ከፊቴ ቢያደናግረኝም
በድፍረት እላለሁ ክፉውን አልፈራም
ሁሌም ከእኔ ጋር ነው ጌታ መድሃኔአለም
እሱን ተጠግቶ ያፈረ ሰው ማነው
የእጁ በረከት ልቡን ያላራሰው
እውነቱን ይናገር እኮ ይህ ሰው ማነው
ሁሉን አሳልፎ ለዚህ ቀን ያበቃን
ከነ በደላችን በፊቱ ያቆመን
የልመናችንን ድምጽ ሰምቶ ያላለፈን
እንዲህ የወደደን ከቶ እኛ ማነን
ህይወቴን ልቃኘው ወደኋላ አየሁኝ
ስለኔ የሆነውን ሁሉን ተረዳሁኝ
በበደሌ ብዛት ፈጽሞ ያልተውከኝ
ኧረ ለመሆኑ ከቶ እኔ ማነኝ
ከቤተመቅደስሽ ፣ከፊትሽ ስጠጋ
ምኞቴ እንዲሰምር፣ ሃሳቤ እንዲረጋ
በደሌም እንዲፋቅ ፣ነፍሴም እንዳትሰጋ ።
ይቅር በይኝ ድንግል ፣ሁሉንም ረስተሽ
የበደልኩሽንም፣ ኃጢያተንም ትተሽ
ነይ በይኝ እማምላክ ፣እጅሽን ዘርግተሽ ።
ከካቡ ስር ቁሜ፣ ከመቅደሱ ታዛ
በልጅሽ ፈጣሪ፣ በሕጉ ስገዛ ።
እማምላክ አደራ፣ ፀሎቴን አትርሽኝ
ጉድፈን አንሽልኝ፣ እምባየን አብሽልኝ
እራቁት ገላዬን፣ በረከት አልብሽኝ
ከቤት ውጥቻለሁ ፣ወደቤት መልሽኝ ።
            እማምላክ አደራ
ሀጥያት ያረከሳት፣ ነፍሴ እንዳትፈራ
መጫወቻ እንዳትሆን፣ በዲያብሎስ ጭፍራ
እባክሽ መልሽኝ፣ ወደ አባቴ ስፍራ
ድንግል ሆይ አስታርቂኝ፣ ከፈጣሪ ጋራ ።
ስቆም ከመቅደሱ፣ ስጠጋ ከደጅሽ
እማምላክ ዳባብሽኝ ፣የፈጣሪን ገላ፣ በዳበሱት እጅሽ
ምሕረትን አሰጭኝ ፣ከልጅ ከወዳጅሽ።
ብላችሁ ለምኗት
ሁሉን ታሰጣለች፣ ሁላችሁ እመኗት
ፈጣሪም እናቱን፣ እምቢ እይላትም ቅንጣት
መቸም የማይሻር ፣ቃሉን ነው የሰጣት
እስቲ ማን ነበረ፣ ለምኖ ያፈረ
አድርግልኝ ብሎ ፣ስለቱ ያልሰመረ ።
ስለ እማምላክ በሉ፣ ምኑ ያሳፍራል ?
እንክዋን እኛ ቀርቶ፣ ሙሉ ገላ ያለን ፣ስለ ድንግል ብሎ፣ ድሃው ጠግቦ ያድራል ።
ስለ ልጅሽ ድንግል ፣አሁንም አትርሽኝ
እንደቃናው ድግስ ፣ጓዳዬን ጎብኝልኝ፣
እንደ አባ ጊዮርጊስ፣ ሰማያዊ ፅዋ፣ እውቀትን ለግሽኝ
ቤቴ ወና እንዳይሆን፣ በረከት አትንሽኝ ።
በፊት በኋላዬ ፣እናቴ አንቺ ምሪ
ኑሮዬንም አቅኚ ፣ሕይወቴን አስምሪ
መደገፊያ ምርኩዝ፣ ደግ አማላጃችን
በረከትን ስጭን፣ ባዶ ነው እጃችን
ድንግል አትራቂን ፣ኑሪ በደጃችን
ሰላም አድርጊልን ፣ህዝበ ክርስቲያኑን ፣ኢትዮጵያ ሀገራችን ።
ክፋትና በደል፣ ኃጢያትም ላለብን
እንደ በላዔሰብ ፣ጥላ ትጣልብን።
ለሙሴ ሕግን የሰጠ፥
ቀርቦ ክርታሱን ገለጠ፥
ያናገረውን በነቢይ፥
አስተማረው በቃል ዐቢይ።
"የእግዚአብሔር መንፈስ በእኔ ላይ፥
ወንጌል እንድሰብክ ለነዳይ፥
ምሥራች ሚነገርባት፥
ዓመተ ምሕረት ይቺ ናት።"
ሁሉን ሠርተህ "ምሰሉኝ" ያልህ፥
ትኁት መምህር በልብ የዋህ፥
የሰገደልህም ረቢ፥
ኒቆዲሞስ ያ'ይሁድ መጋቢ።
እንበሌከ ሠራዔ ሕግ፥
ሚሽር ሚያጸና ሚደነግግ፥
"አነ እብለክሙ" ሚል ማነው፥
ሁሉ 'ሚደግም ያንተን ነው።
ምኩራብ ሸመነች ሕግ ሸማን፥
ለበሰችው ቤተ ክርስቲያን።
ምዕመን ፅጌረዳ አቀፈ፥
እሾሁ ለአይሁድ ተረፈ።
ምኩራብ አመጣች ሰደፍን፥
በዕንቁ ባሕርዩ አተረፍን፥
ምኩራብ ምግበ ሕይወት ሰቀለች፥
ምዕመን ቁርባን ተቀበለች።
ከዳመናው መሀል ይፈልቃል ኃያል ጢስ
ድል ለሀገሬ ሊሰጥ
በፈረሱ ይነጉዳል የአራዳው ጊዮርጊስ
ይዘምታል በሰማይ አማኝ ህዝቡን ከልሎ
የአምላክ ውብ ምድር
ቅድስት ኢትዮጵያ አትደፈር ብሎ
ይጎርፋል ሰው
ጦር ጋሻውን በእጁ አንጠልጥሎ
ምንሽር አልቤኑን በጀርባው ላይ አዝሎ
በባዶ እግሩ ጋሬጣውን ረቶ
እንዴትስ ይቀራል
ከንጉሱ ከንፈር የማርያም ስም ወጥቶ
ልክ እንደ ጦር እቃ ታቦት ተሸክሞ
ልክ እንደ አዘቦት ቀን በጾም ተሸልሞ
ቅንጣት እህል ሳይጎርስ በእምነቱ ቁሞ
ቅዳሴውን ሳይሽር በሰዓቱ ተገኝቶ
‹‹አሀዱ›› ሲል በህብረት አንድነት ገንብቶ
የዋለ ገበሬ የዋለ ሰራዊት
ድል አፍሶ ቢመለስ ይደንቃል ወይ ጥቂት?
(አይደንቅም)
አቡነ ማቲዎስ እምነትን አግዝፈው
ለሰራዊት ሲባል
‹‹ጾም ይሻር›› የሚል ትእዛዝ ተላልፈው
ከንጉስ ተሟግተው
በመስቀል አሳልመው
ባርከው ተዋጊውን ቢልኩ ወደ ውጊያ
ሰው በእህል ሳይሆን
በእምነት እንደሚረታ
ምስክር ትሆን ዘንድ አሸነፈች ጦቢያ
እኔ ግን
የድል ታሪክ ይዤ
ቆሚያለሁ ፈዝዤ
ተኝቻለሁ ደንዝዤ
አልስራ ጀብድ አልፈጽም ገድል
እንዴት ያቅተኛል
መዘከር እንኳን የአባቶቼን ድል?
ቢገባኝ ኖሮ የነጻነት ክብር
የካቲት ጊዮርጊስ
ስዕለት ባስገባሁ ለመቆሜ ተአምር
በባዶ እግር ሄዶ ጫማ ያለበሰኝ
ከአራቱም አቅጣጫ
ለአንድ አላማ ዘምቶ ሀገር ያወረሰኝ
በዘር ጎጠኝነት
ተከፋፍዬ ቢያይ በእንባው በወቀሰኝ
‹‹ ከአንድነት እርካብ ቁልቁል ተፈጥፍጠህ
በቁንጽል ማንነት ራስክን ለውጠህ
የምትኖር ሁላ አድዋን አስታውሰህ
ሁን እንደ ጥንቱ ፍቅርን ተንተርሰህ
አሻፈረኝ ካልክ ግን
‹‹ማርያምን!›› እፋረድኃለው በሰማይ
በሀገሬ ጀርባ ላይ ፈልተኃል እንደ ተባይ ››
ብሎ ባወጀብኝ
ሽልብታዬን አይቶ
እብደቴን ታዝቦ ከሞቴ ባነቃኝ
ጾም ጸሎትን ትቼ
አርብ ሮብን ረስቼ
ቅዳሴ ሰዓታት
ማህሌት ኪዳንን እኒህን ዘንግቼ
ለሆዴ አድሬ ስኖር እንደ አሳማ
ይደንቃል ወይ እውነት
ተረግጬ ብቀር ልክ እንደ ቄጤማ?
ተንኜ ብቀር ልክ እንደ ጤዛ?
ተሸንፌ ብታይ ወድቄ እንደ ዋዛ?
(አይደንቅም)
ዋ ለእኔ!
ዋ እኔ!
ርግብ ጋር ዘምቼ
ለቀረሁኝ ሞቼ

አንቺ ሰፊ ባህር ዮርዳኖስ መስክሪ
የተጠመቀብሽ የአለም ፈጣሪ
ትንቢት መነገሩ በዳዊት ነብይ
ድምፅ በውኖች ነው ብሎ መመስከሩ
በውኖች ይታያል ብሎ መዘከሩ
በዩርዳኖስ መሸሽ ትልቁ ሚስጥር
የዩርዳኖስ ባህር አምላኩን ማክበሩ
በጥልቅ ውሃዎች ላይ ስልጣን አለው ሲሉ
አምላክን ማክበሩ ፈርቶ መንቀጥቀጡ
ሰዎች ሳይረዱ ወንዙ መረዳቱ
የዳዊት ትንቢት ትውልድ መዘንጋቱ
ምን ይባላል አሁን እውነትን መሣቱ
ሰው መዳኑን ንቆ እንዲህ መቅበዝበዙ
ዳዊት ለምን ሸሸ ብሎ  የጠየቀሽ
ባህረ ዮርዳኖስ ፈጣሪሽን አወቅሽ
ኧረ አንቺ ዮርዳኖስ ኢያሱየከፈለሽ
ሕዝበ እስራኤን በአንቺ ያሻገረብሽ
ከዕለቱ ክርስቶስ ውሃ ያጠጣብሽ
ኤልሳና ኤልያስ ደግሞ የቆሙብሽ
ለመጎናፀፍያ ከፍለው ያለፉብሽ
ንዕማር ሲጠመቅ ከለምጹየነፃብሽ
ሰው የሆነ ንጉስ ባንቺ ሲታይብሽ
ይህ ሁሉ ሲደረግ ትግሉ ሲሰምርብሽ
ዩሐንስ ሲያጠምቅ መድህን ሲመጣብሽ
እራሱን አዋርዶ ባንቺ ሲታይብሽ
ወልድ አምላክ በክብር ሲጠመቅ በውስጥሽ
እርጥበትሽ ሳይደርቅ እሳቱ ሳይፈጅሽ
ዮርዳኖስ ድንቅ ነው ጸንተሽ መገኘትሽ
ይመሰክር ጀመር ዩሐንስ ተረድቶ
የእግዚአብሔር በግ መጣ ይኽው ብሎ
እኔ አላውቀውም ጥንትም ነበር ደግም
አለ መስከር እውነት ተናገር
በእሳት የሚያጠምቅ ይመጣል እያለ
ታዲያ እንዲህ ሰዎች ሲጠመቁ
መድሐኒት ብቅ አለ ከወደ ጥምቀቱ
በዮሐንስ እጆች ሊጠመቅ ፈልጎ
ዩሐንስ አዘነ እጅግ ተፀፀተ
አምላከ ሰማይን እንዴት ላጥምቅ ብሎ
ፅድቅን ለመፈፀም ወዲህ መጣሁኝ
ብሎ ሲያስተምረው መድሐኒዓለም
ያጠምቀው ጀመረ በእሽታ መንፈስ

እየሱስ ሲጠመቅ በዮሐንስ እጅ
ሰማያት ተከፍተው ቃል ሲመጣለት
መንፈስ ቅዱስ መጥቶ በራሱ ላይ ሲያርፍ
የምወደው ልጄ ይህ ነው ስሙት
ተብሎ ሲነገር ከእግዚአብሔር አብ
የስላሴ ምስጢር በዮርዳኖስ ባህር
ተገልጾ ነበር የአንድነት ምስጢር
አንድነት ሶስትነት ያለመከፋፈል
ሰዎች ሲጠመቁ በስላሴ ስም
የእግዚአብሔር ልጅነት ያገኙ ነበር
ታዲያ ምን ይባላል የአሁኑ ትዕቢት
ስላሴ ምንድ ነው ብሎ መደንፋት
ኢየሱስ አንድ አካል ፍጡር ነው ማለት
ልበ ቆሻሻዎች የክርስቶስ ጠር
ጆረአቸው ተደፎኖ ልባቸው ቢዝል
በዮርዳኖስ ታይቷል የአንድነት ምስጢር
የወደደ ይምጣ የጠላ ይመለስ
አይከለስ እንደው የዮርዳኖስ እውነት
ከባህሮች ተመርጠሽ ዮርዳኖስ የታደልሽ
ምስጢር ስላሴ የተገለፀብሽ
አንቺ ሰፊ ምድር ዮርዳኖስ መስክሪ
የተጠመቀብሽ የዓለም ፈጣሪ።
ለአዳም ኪዳን ሰጠህ
እንደምትወለድ ወደ ምድር ወርደህ
እንዴት ነበር ያኔ..?
ወደ እኛ ስትመጣ መላእክትን ትተህ?
………
የሔዋን እርግማን
የባሏም የውርስ ኃጢአት መዘገን
እንዲያ አሳሰበህና
መጣህልን ሁሉን አደረግህ በፅሙና
.........
እንዴት ነበር ያኔ..?
ያችን ንጹሕ ለመፈለግ የወሰደብህ ጊዜ
አድርገህ የሰጠኸንን ፈውስ በበድልን ጊዜ
ግን ምን ያህል ነው ልፋትህ?
ድንግልን ስትፈልግ የፈጀብህ?
.........
ከሰማያት ስትወርድ አጀቡህ መላእክት?
ዓለሙስ ተናወፀ በይባቤ በስብሐት?
ያ ምቀኛ ዲያቢሎስ ግን ምን አለ?
ወደ እኛ ስትመጣ አለ አይደል ኮበለለ?
ነው ሥጋ ለብሶ ጉድ ሠራኝ አለ?
........
እንዴት ነው እርቀቱ
የሰማይ ምጥቀቱ
የምድርስ ሥፋት
ከሷ እስክታርፍባት?
ግን ጌታ...?ሰማያት ምን አሉ
ትትሀቸው መጠህ ባንተ አጉረመረሙ?
ፍጥረታትስ ቢሆን ማሕሌት አቆሙ?
.......
ምሥጢረኛው ጌታ
መንገድህ በየት ነው ወደ እኛ ስትመጣ?
ቤተ ልሔም ስትደርስ
ማን አገለገልህ?ምን አለች ምድሪቱስ
እያቄም ወሐናን እንዴት መረጥሃቸው
አንተ እንድትወለድ ምክንያትህ ናቸው
.......
ሰማዩ ሰፊ ነው
ምድርንም ታውቃለህ
እንዴት እንድትሰፋ ሆና መረገጫህ
ግን እና ጌታ ሆይ ምኑ ነው የቻለህ?
የድንግል ማሕጸን እሳት መሸከሙ
ምድርም መልኮት በእሷ ላይ መቆሙ
..........
እንዴት ነበር ያኔ
በቤተ ልሔም ውስጥ
አንተን የሚያሞቅ ከእንስሶች ስትሰጥ?
........
ዮሴፍ ምን አለ
አንተን በማየቱ እርጅናው ታጎለ?
አንተን የጠበቀህ አዳምስ በግርማህ ምን አለ?
........
እንዴት ነው ስጦታው
የሰብአ ሰገሉ ወርቅ እጣን አምኃው
የእረኞቹ ደስታ
የመላእክት ብሥራት የልደትህማታ
.........
እንዴት ነበር ያኔ
የልደትህ ማታ
የዝማሬው ለታ
የእናትህ ደስታ
የፍጥረት እልልታ
ሚዳቋ ስትዘል ከኢትዮጵያ አይታ
ግን ጌታ እረቂቁ አምላክ
በየትስ መጠህ ነው ከኛ የተወለድክ
ሔሮድስ አሳውጆ የሕዝብ ቆጠራ
ወደ  ቤተልሔም ሁሉም ሰው ሲያመራ፣
ዮሴፍና ማርያም ለመሄድ አስበው
የድንግል መጽነስ ዮሴፍ ቢያስጨንቀው
ነገረው መልአኩ ተገልፆ በራዕይ
የድንግል መጸነስ መሆኑን ከሰማይ፡፡
ዮሴፍም ተደንቆ በመልአኩ ነገር
ወሰነ ለመሄድ ከድንግሊቱ ጋር፡፡

          ቤተልሔም ደርሰው ከሕዝቡ በኋላ
          ማደርያውም ቢያዝ በሰዉ ቢሞላ
          እነሱም ተገኙ ከከብቶቹ በረት
          ማረፍያ ስላጡ ለእነሱ የሚሆን ቤት፡፡
          በበረት ውስጥ ሳሉ ከእንስሳቱ መሃል
          የዓለም መድሐኒት ተገኘ ከድንግል፡፡
          የነገስታት ንጉስ የኃያላን ኃያል
          ሆኖ ሳለ እርሱ በሰማይ በምድር
          እርሱ ለመወለድ መረጠ ግርግምን
          እንደ ደካማ ሰው በጨርቅ መጠቅለልን፡፡
          ላሞችና አህዮች ተደንቀው በጌታ
          አሞቁት በትንፋሽ ሁሉም በየተርታ፡፡
          ሁሌ የሚያወድሱት በሰማይ መንበሩ
          ያን ጊዜም መላእክት በምድር ዘመሩ፡፡
          በረቱም ተሞላ በደማቅ ብርሃን
          በውስጡ ስላለ  የዓለም መድኅን፡፡

እረኞችም ሰምተው የመልአኩን ብስራት
ሄዱ ገሰገሱ አምላክ ወዳለበት
ውስጣቸው ተሞልቶ በደስታ በሀሴት፡፡
ተለያይተው የኖሩ ሰውና መላእክት
አሁን ተገናኙ በጌታችን ልደት
አብሮ ለመዘመር በፍቅር በአንድነት፡፡
የሩቅ ምስራቅ ሰዎች ሠለሥቱ ነገስታት
በኮከብ ተመርተው ጌታ ወዳለበት
በእምነት አቀኑ ወደ ቤተልሔም ወደ አምላካቸው
ወርቅ እጣን ከርቤውን እጅ መንሻ ይዘው፡፡
የጌታችን ልደት ከዳር ዳር ተሰምቶ
ፍጥረቱ በሙሉ በሃሴት ተሞልቶ
ሁሉም አቀረበ ለአምላክ ምስጋና
የእርሱ ድንቅ ስራ ሁሉን ማርኳልና፡፡
በእንተ ስለማርያም ኮሮጆዬን ይዤ
ልለምን አይደለም ልማር ልወቅ ብዬ
ጌታዬን ማመስገን ሰዓታት ዜማውን
ውዳሴ ቅዳሴ ቅኔ ማኅሌቱን
ምን እበላ ብዬ መች አስባለሁኝ
በእንተ ማርያም ስንቄን ይዣለሁኝ
ለአባ ሕርያቆስ ጸጋው ቅዳሴሽ
የአባ ጊዮርጊስ ሰዓታት ዜማሽ
ደግሞ ለአባ ኤፍሬም ምግቡ ውዳሴሽ
ይህንን ስሰማ መሰጠኝ ፍቅርሽ
ከመምር መምር ለመማር ምስጢር
በቅሎ ፈረስ አልል አልመኝ ባቡር
ለምለም ሣር ፍራሼ ድንጋይ ነው ትራሴ
አንቺን ሳመሰግን ትረካለች ነፍሴ
ከአንዱ ሀገር ሌላ ሀገር መምር ፍለጋ
ልማር ልመራመር ድጓ ጾመ ድጓ

በለመለመው መስክ ላይ
እኛ በጎቹ ፥ ነበርን አንድ-ላይ
ስንግጥ ባንድ ላይ
ስንጠጣ ባንድ ላይ
የማይነጥፈው ሳለ ፥ ሳለ ተንዠርግጎ
ለወዲያ ማዶ ፥ አንገቴ አስግጎ
አረሙ ናፍቆኝ ፥ ካንተ አመለጥኩኝ።
አረሙ ናፍቆኝ
መግደሉ ናፍቆኝ
ዝሙቱ ናፍቆኝ
ስርቆቱ ናፍቆኝ
ይኸው ጠገብኩኝ ፥ ካይነት ካይነቱ
ጣዕሙ አልሆነኝ ፥ እንደ ትላንቱ።
ጣዕሙ አልሆነኝ
አንገዳገደኝ
እንዴት ልመለስ 
አስሬ እያነሳ  አስሬ እየጣለኝ
ወደ በጎችህ
የማትቀላቅለኝ እየመሰለኝ
ከደጅህ  እመለሳለሁ።
በኩነኔ  አፍሬያለሁ።
ከደጅህ እመለሳለሁ። 
በምን አይኔ አይሃለሁ።
ውቅያኖስ ያህል ፥ ሀጥያት ነበረኝ
ባንዲት ዕንባዬ ፥ ሞገዱ ሲጠራኝ
ወደ ኩሬ ስትቀይረኝ
አቤት ማለት ፥ አፌ አስፈራኝ። 
ወደ ኩሬ ስትቀይረኝ
መጣኽና አጠለልከኝ።
አንተ  ጠባቂዬ
አንተ  ከለላዬ
አንተ  እረኛዬ
አቅፈኸ ነው ፥ የሳምከኝ
ከበጎችህ ፥ የ--ቀላቀል--ከኝ
ግልብ ነው ነገሬ
ድልብ ነው ነውሬ
ፍቅርሽ ድርብ በፍታ 
ሸፈነልኝ ሁሉን 
እስርስሩን ፈታ
በለመንኹሽ አፍታ
አበረደው ጥሉን
አወረደው ጠሉን
ልቤ ተራራ ላይ
አጮልቄ እንዳይ 
አሸብርቄ እንድታይ
ደፋብኝ ጸበሉን 
ዝቅ አርጎት ጠለሉን።
የብርሃን እናት ደጅ ኩራዝ ይዤ መጣሁ
ከምስራቋ በራ'ፍ
ያ'ለም ጸሐይ ናፍቆኝ ትንሽ ኮከብ ወጣሁ፤
በጸሎቷ አቅም
በምሕረቱ ብዛት
በረከት ስለቅም
ላምባዬን ሲያበዛት፥
አማረበት በጣም፣ ደመቀ ሰማዩ
ልጥግብ ከመዓዛሽ፣ ልሙቅ ከጸሐዩ።

ቅኔና ውዳሴሽ ምግብ መጠጣችን
ማር የሆነው ስምሽ የመንገድ ስንቃችን
ፍቅርሽ እንደ ዕሳት__ ይነዳል ውስጣችን
ንኢ ንኢ ስንል ባርኪን እናታችን።

ልቡ ያዘነውን አዳምን ሊያፅናና
ትካዜውን ሊቀብር__የሞቱን ጎዳና
ማደሪያው አድርጎሽ__የሰማዩ መና
አዳነው ክርስቶስ__ ይድረሰው ምስጋና
ከወጣበት ገነት___ ተመልሷልና።

ካንቺ ተወለደ__ ያለ ወንድ ዘር
የሔዋን እርግማን__ወድቆ ሊሰበር
ያሳታት ዲያቢሎስ__ሲዖል ሊታሰር
ሥጋ ለብሶ ታየ__ ወልደ እግዚአብሔር።

ሰው የሆነና በኛ ያደረ ቃል
ኢየሱስ ክርስቶስቅዱስ አማኑኤል
መሆኑን ነገረን__ነበዩ ኢሳይያስ
አየነው ተጽፎ__ በመጽሐፍ ቅዱስ።

ሰው ሆይ ደስ ይበልህ__ተነስ ለምስጋና
እግዚአብሔር  ዓለሙን__እንዲሁ ወዷልና
በአንድ ልጁ እንድናምን
ልዑል ክንዱን ሰደደልን።

የነበረው የሚኖረው__የማያልፈው ለዘለአለም
ከላይ ወርዶ  ሰጠን ሰላም
በሥራው ሁሉ አልተለየም
ወልደ እግዚአብሔር__ ወልደ ማርያም።

ቅድስት ሆይ ለምኝልን
በበደልነው እንዳይቀጣን
ለንሰሀ ዕድሜን ይስጠን
በኪዳንሽ ተማፀንን።

የእግዚአብሔር ቃል መለኮት
የለበትም ሦስትነት
አንድ ብቻ__ነው እውነት
የሥላሴ__ቸርነት።

እንደ አበው__ ባንበቃ
ስምሽ ሆኖን__ ዋስ ጠበቃ
ደስታችን ሆኖ__ሲቃ 
ልመናችን ሰምሮ ባንቺ
አማለደሽን ሳትሰለቺ።

ተሰበሰብን ልንጠራሸ
ማርየም ሆይ ቆምን ደጅሽ
የዘለአለም ዓንባችን ነሽ
ዕርስታችን የወረስንሽ።

እመቤታችን ሆይ የቅዱስ ኤፍሬምን በረከት አሳድሪብን 
ሀገራችንን ቅድስት ኢትዮጵያን ሰላም አድርጊልን
ልመናችንን አሳርጊልን።

እርግጥ አልበላሁም ስጋም ሆነ ቅቤ
አልፆም አለኝ እንጂ አመፀኛ ልቤ
ካምናና ካቻምና የዘንድሮ ብሶ
መላ ማንነቴ በሀጢያት ተለውሶ
ስዋሽ ስቀጥፍ
ህግን ስተላለፍ
ስሰድብ ሳደማ
የሰው ስጋ ሳማ
ባይኔ ሳመነዝር
የሰው ሰው ሳማትር
ገላዬን ሳራቁት
አዳምን/ሔዋንን ሳሳስት
ስረሳ ስቃይህን
መስቀል ህማምህን
ያን ሁሉ ግርፋት
ነብሴ ሳያስጨንቃት
አይ እኔ
በሀሰት ስመሰክር
በሀጢያት ስዳክር
ለማይሞላ ኑሮ
ሳልሻል ዘንድሮ
ፆሙ ተጋመሰ
ጊዜው ተጋመሰ
ጌታ ሆይ
አቤቱ አስበኝ
ለንሰሀ አብቃኝ
እስቲ የቀረውን ለበረከት በለው
አመፀኛ ልቤ ፆምህን ይፁመው
"ከደጀ ሰላሙ ከካህኑ እግር ስር
ንስሀዬን ልውሰድ ስለመስቀል ፍቅር"
የንሰሀ ህይወት ይስጠን!

ትሻው ነፍሴን ... እንዴት ልግለጥ፤
ከምቀዳው  ....  እንዴት ልብለጥ። 
ከምኔ ላይ ምኔን ጥዬ፤
ላቅርብልህ ውሃ ብዬ።
የለመንከኝ ፍጥረትህን .. 
                 የለመንከኝ የጋን ውሃ፤
ማቅረቢያዬ አዳፋ ልብ ..
                    ያልታጠበ በንስሐ።
ታውቀው የለ  ..... ታሪክ ግብሬን፤
ያልኖርኩትን ቡሩክ ኑሮ ..
                በአደባባይ መናገሬን።
ታውቀኝ የለ እድፍ እንዳልኩ ..
     ምን እንዳጣሁ ምን እንዳለኝ፤
በኃጢአት ነትባ ያለች ነፍሴን ..
             የምሰጥህ እኔ ማን ነኝ።
አንካሳ ነኝ ልበ ስንኩል..
      ዛሬ ነገ የምቃጠር ..
       ለማፍቀርህ መልስ የማጣ፤
ና ስትለኝ ልብ የለኝም ..
      በምን ጽድቄስ ችዬ ልምጣ።
ዳሩ አንተ ግን መናፈቅህ፤
የጠማህን የነፍሴን ማይ ..
        እስካጠጣህ  መጠበቅህ፤


የቱ ፍቅሬ ስቦህ እንደምን ፈታኸኝ
እኔ እኮ ብኩን ነኝ...
አንተ ስትሰቀል ከአይሁድ ጋር የምገኝ
እኔ እኮ ምንም ነኝ ተራ የህመም ሰው
ጌታዬ እንድትምረኝ ምክንያትህ ምንድነው

በከሀሊነትህ ቢቆምም የኔ አሳር
ከደግነት ደጅህ የቆረጥኩኝ ምሳር
ብትወደኝ ብትምረኝ እኔ ምንተዳዬ
ከሰቀሉህ ጋራ ልስቀልህ ጌታዬ
እንዲ ነኝ መጻጉዕ ውለታ የምረሳ
ስወድህ እንድኖር ህመሜን አትፈውስ ቀንበሬን አታንሳ
ስንኩል ነው የኔ እግሬ ለሐሰት ያጋደለ
ጠማማ ነው ልቤ ፍቅርህን የጣለ
ቀጤማ ነው እጄ ክፋት ያቃጠለው
ያዙት ያን ክርስቶስ ብሎ የሚጠቁመው
እውር ነው ብሌኔ እያየ የሚከዳ
ከደግነት ኩሬ መአት የሚቀዳ
እዳ ነኝ ለራሴ እዳ ነኝ ለዓለም
ሲጀመር ነው የካድኩህ ሲፈጸም አይደለም
ከወንዙ ጥግ ሆኜ በአልጋዬ ላይ ሳለሁ
አምንብህ ነበረ ስትፈውስ እያየሁ
አልጋህን ተሸከም ስትለኝ ምን አልባት
ልቤን አናተበው የመራመድ ክፋት
አትማረኝ መድኅኑ በአልጋዬ ላይ ልክረም
አልጋዬን መሸከም ለኔ መጥፋት እንጂ መፈወስ አይደለም
እባክህ ክርስቶስ እባክህ ጌታዬ
አንተን ከምከዳ አልጋዬን አዝዬ
የዳዊት ልጅ ተወኝ አትፈውሰኝ ይቅር
መች እክድህ ነበር ልክ እንዲህ ከነበር ::
ኤልያስና ኤልሳ በእድሜ ገርጅፈው
ልጄ 'ማይሉትን...
ደፍረው 'ማይቀርቡትን...
አቅፋ ስማዋለች በ አስራምስት ዓመቷ
ድንግል ወላዲቷ
.
ሰዎች ውሸት አሉ ማረጓ ተናቀ
ግና...
አዲስ ሰማይ አይቶ ሰማይ ተደነቀ
.
በማህፀን እሳት ... መለኮትን ማጀብ
አጀብ! 
.
የዓለም ትልቁን በማህፀን ይዛ
ማማለድ አትችልም አለኝ ያ ፈዛዛ
አሁን ምን ይሉታል ለትልቁ ታጭቶ ትንሹን መከልከል
እንደዚህም አይደል !
.
አለቀብን ወይን ሳሳብን ማጀቱ
እሱ ግን ባረከው ስትነግረው እናቱ
ቅጠል ለቅሞላታል ያኔ ህፃን ሳለ 
ወላጅህን አክብር
ይሉት የኦሪት ህግ እንዲሁ ቀጠለ...
.
ተከትዬህ ከጫፍ መስቀልህ ስር ቆሜ
በመለየት ፍርሀት በፅኑ ታምሜ 
ሳለቅስ ሲከፋኝ ስደበት  ሳነባ 
ድንግልን ሰጠኸኝ የሞገሴን ካባ !
መጥቁል በተንኮል - ከማይደርስበት
ሄሮድስ ሰይፍ ይዞ - ከማይሄድበት
ልቧ በሀዘን - ከማይጎዳ
ከድካም ዓለም - ከምድር ጓዳ
ሰማይን ሆና - ሰማይ ሄዳለች
በእውነት ድንግል አርጋለች።
ሰዶም፣ ገሞራ - ከሱባማ
ሱባዮንና - አድያማ
ከእሳት ገብተው - ከነደዱበት
በኃጥአት ምክንያት - ሞትን ካዩበት
የኖህን ዘመን ሰው - በእርጥብ እሳት
ከለበለበው - የግፍ ትኩሳት
ከዚሁ ምድር - ከቅጣት ሰፈር
እንዳይገባት - ለእሷ መደመር
ሰማይን ሆና - ሰማይ ሄዳለች
በእውነት ድንግል አርጋለች።
በሰማይ ሆነው - ስለሚጣሯት
ሊያይዋት ጓግተው - ተነሽ እያሏት
በህብረ ምሳሌ - በአፈ ነቢያት
ሁሉም ሠራዊት - ሁሉም መላእክት
ድንቅ አቀባበል - እያደረጉ
እሷኑ ሆኖ - የሰማይ ጥጉ
ለአምላክ ማደሪያ - የሚሆን ማደሪያ
ማረፊያ ክፍሏ - ስሙ መጠሪያ
አንክሮ ሆኖ - ለቅዱሳኑ
ለዚህም ደስታ - እንዲፋጠኑ
ሰማይን ሆና - ሰማይ ሄዳለች
በእውነት ድንግል አርጋለች
የምድሩን ልትስብ - ወደ ከፍታ
ልትጎትተው - ወደ እርፍት ቦታ
ለድል ትንሳዔ - አብነት ሆና
ቶማስ እንዳያት - ከፍላ ደመና
የኛስ መመኪያ - በቀኝ ቆማለች
ሰማይን ሆና - ሰማይ ሄዳለች
በእውነት ድንግል አርጋለች።
በድንግል ትህትና አለምተደነቀ
እዉነተኛ መጠጥ ከሆዷ ፈለቀ 
ሰዉ የሚድንበት ሮማንና ገዉዝ 
ከሆዷ ፈለቀ እንደ ምንጭ እንደወንዝ 
ፀጋን ስላደላት የመዉለድ ስጦታ
በፍቅር ሳበችው የፍጥረቱን ጌታ
ሰማያዊዉ አምላክ ከእርሷ ሥጋንነሳ 
ፀሐይ ስለወጣ ቀረልን አበሣ
እስኪ ተመልከቱት ይህንን ደስታ ይህን ታላቅ ነገር
ወልድን በመዉለዷ በፀጋ ሥንከብር 
ታላላቅ አንስቶች እናቶች ቢባሉም
አምላክን በመዉለድ እርሷን አያህሉም 
እስኪ ተመልከቱት ይህንን ደስታ ይህን ታላቅ ነገር
ወልድን በመዉለዷ በፀጋ ሥንከብር 
ታላላቅ አንስቶች እናቶች ቢባሉም
አምላክን በመዉለድ ድንግልን አይቀድሙም 
እግዚአብሔር ምድርን አየና በመላ
ማርያምን አገኛት ከቤተ-መቅደሱ ከቤቱ ተጥላ
ከመላዕክቱ ጋር እየተጫወተች 
የሰማዩን መና እየተመገበች


አውቃለሁ እኔ ጎስቋላ ነኝ
ምንም ጽድቅ ያልሰራሁኝ
ህይወቴን በሃጢያት ያሳለፍኩኝ
ዛሬም መመለስ የተሳነኝ
ራሴን መግዛት ያቃተኝ
አውቃለሁ አንዳችም ምግባር እንደሌለኝ።
        ደንግል ልብሽን ‘ሚራራልኝ
        እንደ በላኤ ሰብዕ የሚያደርገኝ
        አንቺ ግን እንኳንስ ለሰው
        አምላክ በአምሳሉ ለፈጠረው
        ለውሻ እንኳን ያዘንሽ ነሽ
        ውሀ ጽሙንም ያስታግስሽ።
አንድ ቀን በድንገት ቢጠራት
ነፍሴን ለፍርድ ቢያቆማት
አውቃለሁ በስራዋ እንዳትሟገት
በጽድቋም እንዳታገኝ ምህረት።
ግን አንዲት መመኪያ አለቻት
ዋስ ጠበቃዬ ‘ምትላት
ከእሳት ለመዳን ‘ምትጠራት
እርሷም አንቺው ነሽ ኪዳነ-ምህረት
አደራ ድንግል እንዳትተያት
ለነፍሴ መዳን ምክንያት ሁኛት።
ያለ ማወቅ ጽልመት ሀገሩን ሲወርሰው 
ማን ነበር ትውልዱን በወንጌል ያረሰው? 
አባ ተክለ ሃይማኖት አባ የትናንቱ 
ትዝ አለኝ ተጋድሎው ውል አለኝ ሕይወቱ 
በቆላ በደጋ የተንከራተትኸው 
የሃይማኖትን ተክል ዞረህ የተከልኸው 
የኢትዮጵያ ፀሐይ አባ ተክለ አብ 
እስቲ መለስ ብዬ ሥራህን ላስብ
የክህደት ጨለማ በአንተ ሲርቅ 
የሃይማኖት ብርሃን ሲያንጸባርቅ 
በቀንና ሌሊት ከላይ ታች ዞረህ 
ሕዝቡን አደረስከው አስተምረህ መክረህ 
ስንት ነበር አባ ‹የጉዞ አበልህ›? 
ያረፍህበት ስፍራ የተዘጋጀልህ 
የት ነበር መኝታው ጎን ማሳረፊያህ? 
ንገረኝ እባክህ ማን ነበር የሸኘህ? 
እሳት አባቴ ሆይ እኔ አመድ ልጅህ 
በዘመኔ ቋንቋ እስኪ ልጠይቅህ? 
ምን ብዬ ደጁ ቆማለሁ
ፈራሁት የልጅሽ መልኩን፤
እልፍ አዕላፍ ስራዊት አለው
አውቃለሁ የስልጣን ልኩን
ዮሀንስ በድንገት ቢያየው
በቅፅበት ተንከባለለ፤
እንግዲህ እኔን አስቢኝ
ፃድቅ ሰው እቺን ታከለ
ከሞቴ እንደምን ልዳን
ቀሚሱን ቤት በኩል ልንካው፤
እንኳንስ ቀርበው ሊያዋዩት
እሳት ነው የራቀ ዱካው
(አንቺ ግን እናናዬዋ)
አንቺ ግን ወለል አረግሽው
ቀለለ የገነት መስኮት፤
ፍም አቅፈሽ እሹሩሩ ያልሽ
አጃኢብ ስነ መለኮት
(አንቺማ እምዬን መሳይ)
የየዋህ የምስኪን ገፅሽ
የሀገሬ የእናቶች አምሳል፤
ምን ነበር ቆዳ ባረገኝ
ይህ መልክሽ በብሩሽ ሲሳል..
እምዬ _እታባሆዬ
እናዬ----ዋሻ ምርኩዜ፤
ማን አለኝ ካንቺ በስተቀር
የከፋኝ ችክ_ ያለኝ ጊዜ
እምዋ እናናዬዋ
ስንት አለት ስንት መከራ
ቁልቁለት ሲያንከባልለኝ፤
እሩጬ የማስጨንቅሽ
ቀሚስሽ እንዲከልለኝ
እምዋ እናናዬዋ
ምንገዱ ሁኖ አሜኬላ
ሲነድለኝ የህይወት ስንኩል፤
"ቅም" አርገሽ እቅፍ አረግሽኝ
ጉያሽ ስር ከልጅሽ እኩል.
እናዋ እናናዬዋ
እምዋ እናቴን መሳይ
ራስ እኔነቴን ካዋረደ፤ 
እፍረትን በእኔ ላይ ካንጓደደ፤
እኔስ እንዴት ላክብረው ራሴን?
ቁልቁል ከጣለው ማንነቴን?
እረ ወዲያ በቃኝ ራስነቱ ይቅርብኝ፤
ጡረተኛን ጣሪ አካል ካደረገኝ፤
ካልጠቀመኝ ራስነቱ፤ 
ካልረባን አክሊልነቱ፤
እረ ወዲያ ይቅርብኝ፤
ራሱ ገምቶ አካሌን አያግማው፤ 
ራሱ ያመጣውን ራሱ ይወጣው፤
በሕሊናዬም አይታሰብ ስም አጠራሩም አይታወስ፤
ሰላሜን አይንሳ ብስጭቴን አይቀስቅስ፡፡
ግና እግዚአብሔር በእርሱ ከነገሠ ፤
ነፍሱን ለጌታው ፈቃድ ካፈሰሰ፤ 
ይምጣ ይግባ ራስም ይሁነኝ፤
በርቶ ያድምቀኝ ሞቆ ያሙቀኝ፤
ሕያው ሆኖ ያኑረኝ ብርሃንን ያልብሰኝ፤ 
ያለበለዚያ ወዲያ ወዲያ ክላልኝ አትምጣብኝ፡፡
ጫንቃዬ ሰልችቶአል ጡረተኛን ማዘል፤
እሹሩሩ ማለት ጡጦ እየሰጡ ማባበል፡፡
ለእናትነት ክብር - እርሱ ከመረጠሽ
በዮሐንስ በኩል - ለእኔ ከተሰጠሽ
እኔም እርሱን ጌታ - ብዬ ከተቀበልሁ
ማዳኑን አምኜ - በሕጉ ስር ከዋልሁ
እናቱን እናቴ - ብየ ለመቀበል...
ጥያቄ ልደርድር? ለምን? እንዴት? ልበል?
ልጅሽ በምድር ላይ - ሥጋሽን በመልበስ
አዳምን ሊያድነው - ለእኛም ጽድቅን ሊያወርስ
የረገጠው መሬት - የቆመበት ቦታ
ከቤተልሄም ዋሻ - እስከ ጎለጎታ
ቅዱስ ከተባለ - ውሎ ያደረበት
ልዩ ክብር ካለው - የተሰቀለበት...
አንችማ እናቱ - ማህፀን ዓለሙ
የሰውነት ልኩ - ሥጋውና ደሙ
እንዴት አትከብሪ!? እንዴት አትቀደሽ!?
እንዴት አትወደጅ!? እንዴት አትወደሽ!?
እንኳንስ ለእኔና...
ለእርሱም ለጌታችን - ፈጣሪ ለሆነ
እናቱ መባልሽ - ይህ እውነት ከሆነ
እናቴ መሆንሽ - እንዴት አልታመነ???
በሥጋ ያይደለ - በረቀቀ መንፈስ
እናቴ ሆነሽኝ - ያንችን ክብር ብወርስ
ይሄንን መታደል - እንዴት እገፋለሁ?
እናቱ እናቴ ነሽ! - ተቀብየሻለሁ!!!
ፈጣሪን ልትወልጅው - አምላክን ልታ’ዥው
ሰማይና ምድር የማይወስኑትን - በእቅፍሽ ልትይዥው
ከድንግልና ጡት - ወተት ልታጠቢው
የዓለሙን መጋቢ...
ከደኃ ማጀትሽ - ሲራብ ልትመግቢው
እናት አባትሽን - ከእስር ልታስፈቺ
የክፋትን አባት - በፍቅር ልትረቺ
ከሀና ከኢያቄም - የተወለድሽ አንቺ
እናትና ድንግል - ንግሥትና አገልጋይ
ሰማየ ሰማያት - ጽርሐ አርያም ሆይ!
የአንቺ ግሩም ልደት - ለእኔም ነው ልደቴ 
የጥምቀት መሥራቹ - ልጅሽ ነው አባቴ
ዳግም የተወለድሁ - ከውኃና መንፈስ
ባንቺ መወለድ ነው - የአዳም ተስፋው ሲደርስ
ሕይወት የሆነልን - የልጅሽ ሥጋና ደም
ከአንቺው ነው የነሳው - ከላይ አልወረደም
ዝም ማለት ያልቻልኩት - ለዚህ ነው ድፍረቴ
ልጅሽ ሕይወቴ ነው !
እናቱ እና ነሽ - ልደትሽ ልደቴ
ቅድስተ ቅዱሳን - ንጽሒተ ንጹሐን
ማሕጸኑ ለጽድቅ - እናቱ ለብርሃን
ሰማየ ሰማያት - ታናሽ ብላቴና
ከእያቄም ወሀና - ተወለደሻልና
ዓለም ብርሃን አየ - ውስጥሽ ባለው ፀሐይ
አዳም ቀና አለ - ተስፋ ብርሃኑን ሊያይ
ፍጥረታት በሙሉ - ከሰማይ ከምድር
በደስታ ተመሉ - ልደትሽ ሲነገር
ተወለደሻልና - የፀሐይ እናቱ
ጽርሃሐ-አርያም ሆንሽ - ብላቴናይቱ 
(፡›አበው ስለክብርሽ - ቃላት አጠራቸው
ስለ ደም ግባትሽ - ምሳሌ ጠፋቸው
እኔ ግን ደፋሩ - እዘባርቃለሁ
ባልበሰለ ብዕር - ቃላት እመርጣለሁ
በተንሸዋረረ ዓይን - ክብርሽን አያለሁ
ምልጃሽን እያሰብሁ - በተስፋ እኖራለሁ‹፡)
የብርሃን እናቱ - የፀሐይ ምሥራቁ
የአዳም ሙሉ ተስፋ - የሰይጣን መብረቁ
ስለ አንቺ መወለድ - ዓለም ተፈጠረ
ስለ አንቺ መወለድ - የሰው ልጅ ከበረ
አዳምና ዘሩ - በኃጢአት ቢረክሱ
በአንቺ መወለድ - ግን በክብር ነገሡ
በአንቺ ልዩ ልደት - አዳም አምላክ ሆነ
በአንቺ ልዩ ልደት - ክብራችን ገነነ
በአንቺ ልዩ ልደት - ዲያብሎስ ታሰረ
በአንቺ ልዩ ልደት - ባሪያ መሆን ቀረ
እኔም ደፋር ሆንኩኝ - ፍርሃት ተሰወረ
ባዶው አዕምሮዬ - ክብርሽን ነገረ፡፡
ሰማይና ምድር - ልደትሽን ሲያከብሩ
ሊቃውንት ሲቀኙ - መላእክት ሲዘምሩ
ክብርሽን ተማምነው - በምልጃሽ ያደሩ
በምህረት ቃል ኪዳን - ለክብር ሲጠሩ
እንደልጅነቴ ለእኔም - እንዲደርሰኝ
እንባሽን አስታውሶ - ልጅሽ እንዲምረኝ
ዝም ማለት ያልቻልኩት - ለዚህ ነው ድፍረቴ
የአንቺ መወለድ ነው - የጽድቅ መሠረቴ
ልጅሽ ሕይወቴ ነው ! 
እናቱ እናቴ ነሽ - ልደትሽ ልደቴ፡፡

ጨረቃ ደምሆነች ጸሐይም ጨለመ
ከዋክብት ረገፉ፡ ሐኪሙ ታመመ
ልዑል ተዋረደ ጌታ ሎሌ ሆነ
በገዛ ፈጣሪው ፍጡሩ በየነ
ያችን ብላቴና እንደምን ላጽናናት?
አንድያዋን አጥታ፡ ዛሬ ሀዘን ላይ ናት
እንደምን ላባብላት፡ እንዴት ትረጋጋ
ችንካር የልጇን እጅ፡ ሀዘን ልቧን ወጋ
ይምጡ እስቲ ጥሯቸው፡ በሰማያት ያሉ
ሚካኤልገብርኤል፡ መላእክትበሙሉ
አንድያ እህታቸው፡ አንድልጇንአጥታ
ታለቅሳለችና፡ ከግሩሥርተደፍታ፡፡
የሆሳእና ሰው፡ ወዴት ተበተነ?
ከምኔው“ንጉስ”ባይ፡ “ልስቀልህ” ባይ ሆነ?
ከምኔው ሰጋጁ፡ በፍርድ መሰከረ?
እንዴት ከእጁ በልቶ፡ ደርሶ ዘነተረ?
አንዱችግረኛ፡-
በኢያሪኮ መንገድ፡ጽድቅን ያረቀቀ
ዛሬ በግፈኞች፡ እጅ ላይ ወቀደቀ
25 ጊዜ ዱላ አረፈበት፡ አፍንጫው ነሠረ
የዓለሙ መዓዛ፡ የደስታችን እጣን፡ ሽታው ደም ነበረ
ከጌቴሴማኒ፡ እስከነ ሐና ቤት
25 ጊዜ ሲደፋ ሲጎተት
አስረውት በገመድ፡ ኋለኞች ሲስቡት፡ ፊተኞች ለቀቁት፡ ወደ ኋላ ወደቀ
ፊተኞች ሲስቡት፡ ኋለኞች ለቀቁት፡ ወደ ፊት ወደቀ
እኛ ስንጮህበት፡ እሱ አረመመ፡ እኛ ስንወዛ፡ እሱ ግን ደቀቀ
ያችን ብላቴና:እንደምን ላጽናናት?
አንድያዋን አጥታ: ዛሬ ሀዘን ላይ ናት
በጎች ሆነን ሳለ፡ እሱ ግን እረኛ
ተክቶን ሊታረድ፡ በግ ሊሆን ስለኛ
40 ጊዜ ጡጫ፡ ሳይናገር ባ’ፉ
ጨክነው ፍጡራን፡ ፈጣሪ ላይ ተፉ
22 ጊዜ በጅንፎ ደረቱን
22 ጊዜ በአለን ጋልቡን
ክቡራን እጆቹ፡ ንዑዳን እግሮቹ፡ 65 ጊዜ
ተመቱ፡ ተላጡ፡ ሆኑ እንደ አዋዜ
ከካህናት አለቃ፡ ታስሮተ ወሰደ፡ ከሐናቀያፋ
ካፉ ምራቅ አልቆ፡ ወደቀ ደም ተፋ
ግርፋቱን አይተው፡ ‘ንዳያሳዝናቸው፡ ልባቸው እንዳይራራ
አንዱ እየገረፈ፡ ሌሎች በገበጣ፡ ሲረሱ ቆጠራ
ያለልማዳቸው፡ ብዙ ተገረፈ
አንዱ ተገራፊ፡ለሺህ ገራፊዎች፡በቃቸው፡ ተረፈ
ያችን ብላቴና፡እንደምን ላጽናናት?
አንድያዋን አጥታ:ዛሬ ሀዘን ላይ ናት
300 እሾህ ያለው፡ በከበረው ራሱ፡ሥረወፅ ደረበ
የእሾህ አክሊል ደፋ፡ 73 ቦታ፡ ደም ከርሱ ነጠበ
ተሸከመ ሄደ፡ ተሳለቁገ ፉት
በልባቸው ጠሉት፡ ባፋቸውዘለፉት፡፡
በዚያልቶስጥራ፡ በዚያ የእንጨት ሀገር
በ8 እጽዋት መስቀል ሆኖ ነበር፡፡
እጸ-ዘይትና እንዲሁ እጸ-ከርካዕ
እጸ-በለስ፡ እጸ-ወይራ፡ እጸ-ሥርናይ
ልቡን በአዴራ፡ በታላላቅ ችንካር
ደረቱን በሮዳስ፡ ቀኝ እጁን በሳዶር
እግሮቹን በዳናት፡ ግራ እጁን በአላዶር
ሆኖ ባየች ጊዜ፡ ልጇ ተሰቅሎባት
ያችን ብላቴና፡ ምን ብዬ ላጽናናት?
አንድያዋን አጥታ፡ ድንግል ሀዘን ላይ ናት
ብርሃንን የፈጠረ፡ ዓይኖቹን ሸፈኑ
ያንን ርህሩሁን ፊት፡ ሊመቱ ጨከኑ
እንደ ተቸገረ፡ 'ሚያዝንለት እንዳጣ
እንደ ተረገመመም፡ በሁሉ እንደ ተቀጣ
እንደ ምስኪን ደሀ፡ ቀን እንደራቀው ሰው
ምድርን ያስጌጣት፡ አጣሳ ይለብሰው?
ንገረኝ ጌታዬ፡ በእጅህ ከፈጠርከው
ማንን ልብስ ነሳህ፡ ማንን አራቆትከው?
ይህን ጊዜ እናቱን: ምን ብዬ ላጽናናት?
የደስታ ምንጭ ሆና፡ ሀዘንተኛዋ ናት፡፡
እንደ ቀማ ወንበዴ፡ ዱር እንዳለ ሽፍታ
ሀገር እንዳጠፋ፡ ተሰቀለ ጌታ
እንደ ትንቢቱ ቃል፡ እንደ ተነገረው
ረዳት እንደ ሌለው፡ ሆነ እንደ ቸገረው
ባየነውም ጊዜ፡ አላከበርነውም
እንወደውም ዘንድ: ደም ግባት የለውም
እኛ ግን መታነው፡ እሱ ታገሰልን
እኛው አደማነው፡ ደምን ለበሰልን
ልብን የሚጠግን፡ ልቡ ላይ ወጋነው
በችንካር ቸንክረን፡ በዋንጫ ቀዳነው
አቤቱ አምላኬ፡ ታማኙ መድኅኔ
እሽ ብለህ የሞትክ፡ ለሰቀልኩህ እኔ
ስለ ኃይል ትርጉም፡ በብርታ ትስጠብቅ
አንተ በትህትና፡ መጣህ ልታሳውቅ
ስህተት በሞላበት፡ የኃይ ልግንዛቤ
ትዕቢት በገነባው፡ እንዳይገኝ ልቤ
አቤት ያንተ ፍቅር፡ አቤት ያንተነገር
በዚያች ጭንቅ ሰዓት፡ ስለ ሰቃዮችህ፡ መዳን ታስብ ነበር፡፡
ያ ስደት የኔነው፡ የኔ ነው ሰንበሩ
ጩሀትህም ጩሀቴ፡ የኔ ነው ችንካሩ
በደሌን ቻልክልኝ፡ ሆነህ በኔ ቦታ
ሞትህ ሞቴ ነበር፡ መድኃኒቴ ጌታ
ልኖር ተወልጄ፡ ሞት ስላሸነፈኝ፡ ልጄ በርታ እያልከኝ
አንተ ልትሞት መጥተህ፡ ማሸነፊያ ሆንከኝ
ግን
ያችን የሀዘን እናት
ያችን ብላቴና ምን ብዬ ላጽናናት
ድንግል ስለ ልጇ: ዛሬ ሀዘን ላይ ናት፡፡

መዳን እንደ ቀለብ ፤ መዋጀት እንደ እህል፤
በቁና ተሰፍሮ የተሰጠ ይመስል፤
መሲሑን ለብቻ ፤ ኢየሱስን የግል፤
አ’ርገህ ምትቀበል፤
አድራሻህ ከየት ነው ስምህን ማን ልበል?

በእንተዝ ነገር ስምዐ ኮነ መልአክ፤
በጊዜ ልደቱ ወደ እረኞች ሲላክ።
መድኃኒት ክርስቶስ ግርግም መወለዱ ፤ በጨርቅ መጠቅለሉ፤
ለእረኞች በግል የተሰጠ ሳይሆን ለዓለሙ ሁሉ፤
እነሆ ሲታወቅ በምሥራች ቃሉ፤
አልሰማህም አሉ።ራሱ ባለቤቱ፤
በወንጌል ትምህርቱ፤
“ለድኅነተ ዓለም በመልዕልተ መስቀል
ከምድር ከፍ ብዬ ዕርቃኔን ስሰቀል”
አንድ ሁለት ሰው ሳይሆን “ሁሉን እስባለሁ”
ሲል እየሰማነው፤
ጆሮ ነሳህ ምነው?

ዘመነ ሐዋርያት የጥንቱ
የክርስትና ጎህ የጠዋቱ
ተመልሰህ ና! እንደገና
የጽዋዕው ማኅበር ....
በአንድ ልብ መምከሩ በአንድ ቃል መናገሩ
ከቶ ጠፍቷልና ጨርሶ ከምድሩ
እባክህ ተመለስ ዛሬም እንደገና
መሠረተ እምነት መቅድመ ክርስትና
የሐዋርያት ዘመን የዘለዓለም ፋና
በአንድ መሶብ ዙሪያ ተቋርሶ መብላቱ
በአንድ ጽዋዕ ዋንጫ ቀርቶ መጠጣቱ
የያኔው አሻራ የጠዋቷ
ኧረ ለምን ይሆን ደብዝዞ; ደብዝዞ መቅረቱ
የነደደው እሳት ፍቅር ፍም መጥፋቱ
እንዳይተርፍ ተብሎ ስስት ተጀመረ
በረከት መባሉ ያኔ ድሮ ቀረ
መሶቡ ተነሥቶ በእጅ ሆነ ገበታው
ተድበለበለች ቁርጥ ሆነ እንጀራው
ጸጋው መቆረጡን ማንም አላሰበው
ያኔ! ለጴጥሮስ ሲያስረክብ ርስቱን እየሸጠ
የያኔው ክርስቲያን መች በረኀብ ተዋጠ
መቼ ጎደለበት መቼ ተንገላታ
በፍቅር ኖረ እንጂ አንዴም ሳይፈታ
በረከት በዝቶበት በብዙ ገበታ
እንያ ሐናንያ ሲጳራ ልባቸው የዋለለ
ወደ ገንዘብ ፍቅር ወዲያው ያጋደለ
በሊቀ ሐዋርያት በቅዱስ ጴጥሮስ ቃል
በመንፈስቅዱስ ጅራፍ ተቀጥቅጠዋል
ባለሙት ሁሉም ላይ ሄዶ ቀርቷል
ቀዳሚት ተዋሕዶ የሐዋርያት
የፍቅር ጸጋ በረከት
አትራቂ አትሽሺ አትለይን በእውነት
ከፊት ምሪን እንጂ በመሆን አብነት
ሁሉም እንደወጣ በአንቺ አርነት
ጽዋዕና መሶቡን ዓለም ሲጥለው
በእኛ ዘንድ ተገኘ የጥንት አሻራው
ሸክላ ነህ ስላለህ እንዳይቀር አደራ
እንደ ገዳማቱ እንኑር በጋራ
ብርሀን ነውና የጠዋቱ ጮራ
ግዕዙን ለማወቅ ቅኔ ማህሌቱን
ታሪክ ወግ ባህሉን  ሊያስቀጥል ያባቱን 
ቁምጣውን አጥልቆ  ኩታውን   ደርቦ
ደግሞም ይለምናል እንዲሠጠው ዳቦ

ስለ እመብርሃን   ስለ አዛኝቷ
ይኅው መጥቻለሁ አለው ከዛች ቦታ
እማዬ  እናቴ  እንዳስለመድሽኝ 
ቁራሺቷን ዳቦ በጠላ ስጪኝ

እያለ ቢለምን ከበራፍ ላይ ሁኖ
 አያፍርም ነበረ በእርሷ ተማፅኖ
ጠላውን በጣሳ ቂጣውን በሰፌድ
 ተብሎ ይሠጣል ቢሆንህ ለመንገድ
ሲሄድ ሲገሰግስ ሲሄድ በየዋርካው
ደግሞም ይለምናል ቢሆን ለማደሪያው
 የቆሎ ተማሪው ተርቦ ቢጠይቅ
 የቆሎ ተማሪው ተጠምቶ ሲጠይቅ
 ተስፋው ቅኔ ሁኖ አያቅም ዘር ብሔር
ይጣደፋል እንጂ ሠጪውን ለማክበር።

መለኮት ተገለጠ በደማቅ ብርሃን አበራ
በተቀደሰው የታቦር ተራራ።
የአብ አባትነት የወልድ ልጅነት
በግልጽ ታወቀ ተነገረ በእውነት
ዮሐንስ ጴጥሮስን ያዕቆብን ጠርቶ
ሙሴን ከመቃብር ከሙታን አንሥቶ
ከብሔረ ሕያዋን ኤልያስን አምጥቶ
በአምላክነቱ ፍጹም አንጸባርቆ
በሕያው መለኮቱ በብርሃን ደምቆ
አብም ተገለጠ በብሩህ ደመና
የምወደው ልጄ ክርስቶስ ነውና።
እርሱን ብቻ ሰሙት እስከ ዘለዓለም
ሕይወት በእርሱ ነው ያለርሱ አትድኑም።
ብሎ ስለልጁ በግለጽ መሰከረ
አምላክነቱንም በተግባር ነገረ።

በመላእክት ጭፍራ በእልፍ አእላፋት
እምቢልታ ሲነፋ ደግሞም መለከት
እየተለጎ ታላቅ ነጋሪት
ምድር ስትናወጥ ሲጨነቅ ፍጥረት
ዓመፀኛ ሁሉ ይላበሳል ሐፍረት
በሠራው ኃጢኣት
አልቅሶ ተጨንቆ ያበዛል ጩኸት
ከሚያስፈራው አምላክ ከግሩሙ ፊት
ተራሮች ክደኑኝ ትዋጠኝ መሬት
ብሎ ይማጸናል በዚያች ሰዓት
ሕጉን የጠበቁ ያልሠሩ ኃጢኣት
በአምላክ ያመኑ በጸጋ ጥምቀት
በርሱ ደስ ይላቸዋል ተነሥተው ከሞት
በቀኝ ይቆማሉ ለመውረስ ሕይወት
ኢየሱስ ንጉሡ የዓለም መድኃኒት
በቃሉ አመስግኖ ይሰጣል ርስት
በዚያ ያኖረዋል በተዋበ ቤት
ለሰማዩ ጌታ ለዓለሙ ንጉሥ ለአምላክ ጸባኦት
በዚያ ይዘመራል እንደ መላእክት
ሁሉን ይነግረናል ድርሳነ ሰንበት
መመልከት ይገባል ዕለት በዕለት
ሁልጊዜ መጸለይ ያለመታከት
አስፈሪዋ ሰዓት ከመድረሷ በፊት  

አምላኬ አምላኬ! 
ተመስገን ጌታዬ ለዚ ላደረስከኝ
በህይወት አኑረህ ዛሬን ላሳየኸኝ
ላልተውከኝ እንዲሁ ምግባሬን አስበህ
ከ ሀፅያቴ ብዛት በኔ ተስፍ ቆርጠህ!።

እኔማ እኔማ!
ምግባረ ከንቱ ነኝ ስሜም አመንዝራ
በሞት አደባባይ ለሞት የምሰራ
ባዶ ነው ኑሮዬ ታሪክ ነው ህይወቴ
ሳልቀበር የሞትኩ ሳልሞት አስቀድሜ
ሻማ የሚበራልኝ በመቃብሬ ላይ ሊከበር ልደቴ!
ኖሬ ማላውቅ አኔ ልታሰብ በሞቴ!!።

ግን ግን አምላኬ ግን!
ይኸው ዛሬም አለ....ልጄ ሆይ እያለ!
ለሀጥአን ነዉ እንጂ ለፃድቃን ያይደለ
ያ የደም መስዋት ላንቺ የተከፈለ
ህይወት አለሽ ልጄ በቃል የታተመ
ነይ ተመለሽ ልጄ...ነይ ወደኔ እያለ!......ይኸው ዛሬም አለ!።

ይኸው ዛሬም አለ....ልጄ ሆይ አያለ!
ተስፋ ላይቆርጥብኝ በራሱ እየማለ
ነይ ወደ አባትሽ ቤት ተመለሸ ወደኔ
ላንቺ ከሰጠሁሽ ከስጋ እና ደሜ
ያዘጋጀሁልሽ የዘላለም ህይወት በዚያ አለ እያለ
..................ይኸው ዛሬም አለ!።

ይኸው ዛሬም አለ!...አሳዝኜው ሳለ!
ይሰማኛል ድምፁ ከበስተሇላዬ ልጄ ሆይ እያለ!
መልካሙ እረኛ የጠፋሁት እኔን እየተከተለ
ፈፅሞ ላይተወኝ በራሱ እየማለ
እጆቹን ዘርግቶ በፍቅር አንደበት ነይ ወደኔ እያለ!
...................ይኸው ዛሬም አለ!።

ይኸው ዛሬም አለ!.....ልጄ ሆይ እያለ!
በሀፅያት ወድቄ በሀጥያት ስዳክር 
ህይወት ጨልማብኝ መሄጃ ሲጠፍኝ አዝኖ እያስተዋለ
እኔነቴ ጠፍቶኝ ማንነት አጥቼ እንዲሁ ስባዝን
ውስጤ ተስፋ አቶ የኑሮዬ ክብደት አስጨንቆኝ ሳለ
የካድኩት አባቴ! ዛሬም ከኔ ጋር ነው...ልጄ ሆይ እያለ!

ይኸው ዛሬም አለ!...
በድዬው እያለ ስለኔ ተጨንቆ ልቡ እየቆሰለ
ይሰማኛል ድምፁ ከበስተሇላዬ እየተከተለ
 ሸክሜን አውርዶ በፍቅር ሊሸከም ነይ ወደኔ እያለ!
ልጄ ሆይ!...ልጄ ሆይ!...ልጄ ሆይ! ይለኛል በራሱ እየማለ
ይኸው ዛሬም አለ!...ይኸው ዛሬም አለ!...ልጄ ሆይ እያለ!!!
 ይመስገን አምላኬ!..ሩህሩሁ አባቴ ከኔጋ ስላለ!!!

 ተርቦ ያጠገበ
ተጠምቶ ያረካ
        .
        .
ደም ግባት አጥቶ ያስዋበ
ጥላቻን ደምስሶ ትሕትና የከተበ
         .
         .
በእስሩ ያስፈታ 
ተሰቅሎ ያወረደ
ነብሱን አሳልፎ
ማኖር የወደደ
አምላክን ከመንበር
ከላይ ያወረደ

የክፋትን ክንድ የሰበረ
ቅንነትን ያበሰረ
እየተበደለ ሥርየት
የማለደ  ከላይ ምሕረት

በእውነት ቅባት የወዛ
በሞት ሕይወት የሚገዛ
ለረገሙት የመረቀ 
ጸላኢን ግንብ ያደቀቀ
የማይታይ የረቀቀ
ጀርባን ከሆድ ያስታረቀ

የጸለየ ላሳደደው
የማይቀየም ልቦናው
ፍርድ ወንበሩን ያላዛባ
ለወንድሙ የሚያነባ

ርኩሳንን የሚቀድስ
ርጉማንን የሚባርክ
ድውያንን የሚፈውስ

የማይደምን የሚፈካ
ማየ ሕይወት የሚያዘንም
ፍሬ 'ሚሰጥ የሚያረካ

ተንበርካኪ ለወገሩት 
ወደ ሰማይ እያቀና
"ሥረይሎሙ ዘንተ ኀጢአት"

በጋ ያጣ ቸርነቱ
ሁሌ ክረምት
እልፍ የሆነ ትዕግስቱ
የማይደኸይ ብልፅግናው
የማይደርቅ ምንጭ የይቅርታው

ለዚህ ግሩም ፍቅር ማኅደር የሆነ
ፀሐይ የተመላ ፍጹም ያልደመነ
ደሀ አደጉን ያነገሠ መውደድ ያለው

አለም ለስጋው ያንተን ፍቅር ትቶ
ለክብሩ ቢጨነቅ ዋጋውን እረስቶ
ለስጋው ሲያደላ ነብሱን እየረሳ
ከትቢያ ከደይኑ ያወጣውን ከአበሳ
ለዲያቢሎስ ተገዝቶ
ፀጋውን ተቀምቶ
ተስፋው ጨላልሞ
በጨለማ ቆሞ
የከፈለውን ዋጋ ለአፍታ እንኳን ቢረሳ
ጠላት እያደባ ሲያጓራ እንደ አንበሳ
ምንም እንኳን ቢረሳ የአምላክ ቸርነቱ
ፈጥሮ አሳልፎ ማይሰጥ ለጠላቱ
እየበደልነው የሚያነሳ
ሚያስታውስ ብንረሳ
ብንወድቅ የሚያነሳን
ተርበን ያጠጣ ያበላንን
እንደ ወዳጅህ ይሁዳ ስንበድል አንተን
ንስሃ እንድንገባ ዛፏ አስተማረችን
ለብዙ ምክንያትም ወንጌል እያወጀች
መዳን አሁን ነው ብላ እየሰበከች
አንታዘዝ ብለን አድልተን ለስጋ
የሞታችን ጦማር ከፊት ቢዘረጋ
በሃጥያት ተጨማልቀን ቢገፈፍ ፀጋችን
በባርነት ግዞት ዲያቢሎስ ሲገዛን
በእጃችን ላይ ያለው አርነት ባርነት
ነብሳችን ከወዴት ከሲኦል ወይስ ገነት
ንስሃ ገብተን እንዲምረን በእውነት
አምላክ ይጠብቀን በፍፁም ቸርነት

የሚጠብቀኝ አይተኛም
አያንቀላፋም
ቤት ባይኖረኝም እደጅ ባድርም
ቀን እና ለሊት ከኔ አይርቅም
ድምጸ አራዊት የለሊት ግርማ
ወደኔ አይቀርብም ድምጽህ ሲሰማ
መሰናክልን ለእግሮቼ አይሰጥም
ይሰውረኛል በቀኙ ሰላም
ፀሐይም በቀን አይተኩሰኝም
የአጋንንትም ሀይል አያስፈራኝም
ነፍሴን ጠበቃት ከጠላት ወጥመድ
ጌታዬ መራኝ በጽድቅ መንገድ
መውጣት መግባቴን እየጠበቀ
ለዚህ አበቃኝ እርሱ ባወቀ
የሰማዩን ጠል እታገሳለው
ሰው ከጨከነ ምን እሆናለው
ለሊት በድብቅ ለሚጎበኙኝ
ለጻድቃኑ ክብር አምላክ ይስጥልኝ
እንቅልፌን ባርኮ ለሰጠኝ የጌታ
በአለም ሀሳብ ሳልንገላታ
የእለት ምግቤንም ላልነሳኝ ፍጹም
ምስጋና ላቅርብ እስከ ዘለዓለም

እኔስ አባት አለኝ ሁሌ ሚያስብልኝ፣
     በሀዘን በደስታ ካጠገቤ የሚገኝ።
    ፈተና ላይ ስሆን ሁሌ ሚያበረታ፣
    ፍጥረት የማይረሣ ያለም ሁሉ ጌታ።
    የኔ መድሐኒያለም ስለው ደስ ይለኛል፣
    እሱም ልጄ ብሎ ከአባት የበለጠ አባት ሆኖልኛል፣
   የሚያስፈልግንም ያስፈለገኝንም ሁሉ አድርጎልኛል።
   ጌታ ለኔ ስትል ቀራንዮ ወርደህ፣
    በፈጠርከው ፍጥረት እጅግ ተሠቃይተህ፣
    ፍቅርን አሳየኸኝ መስቀል ተሸክመህ።
    ነገር ግን እኔ በሀጥያት የኖርኩኝ፣
    የከፈልከው ዋጋ ሣይገባኝ እጅጉን በጠላት ሽንገላ እንዲሁ ተሸወድኩኝ።
    ምን አለ ባረገኝ እንደ ሐዋርያት፣
   ፊትህን እያየሁ ከስርህ ተምሬ ቢኖረኝ ፅናት።
   እኔስ ደካማ ነኝ ይህንን አምናለው፣
   የሚያበረታታ ሐይል እፈልጋለው።
 የአንዲት ሀይማኖት የተዋህዶ ልጅ ነኝ፣
 ለአምላኬ አገልጋይ መሆንን የሻትኩኝ፣
 ጠላት ይህን ሰምቶ ከንቱ ሣያረገኝ፣
 ጌታ ሆይ በሐይልህ በምህረት ጠብቀኝ።
 በዝናብ አብቅለህ በፀሐይ አብስለህ
የምትመግብ ጌታ ፍፁም ደግ ቸር ነህ
የቸርነትህ ጥግ ቢነገር አያልቅም 
የአንተ ምንጭ ውኃ ቢጠጣ ቢጠጣ በፍፁም አይደርቅም
አንተ ታላቅ አምላክ አንተ ታላቅ ጌታ
ሆነኸኛል መድኃኒቴ ፍፁም ባለውለታ
ለዚ ለውለታህ ባስብ ልከፍልህ
አንዳች አጣሁ ላንተ ሚሆን ቆሜ በፊትህ 
እኔ ኃጢአተኛው ግን አሁንም በደልኩህ
እነዲያ እንዳላዳንከኝ አሁንም ከዳውህ
አታመንዝር ስትል ዝመትን ስሰራ 
በሃብት በንብረቴ በከንቱ ስኩራራ
ስዘፍን ስሰክር ሰውን ሳላከብር
ስኖር  ሳለ ሕጎችህን ስሽር 
በኔ አዝነህ ሳለ በህይወቴ 
ምድረበዳ ሆኖ ሳለ ማንነቴ
ምንም ባሳዝንህ እጅግ በጣም በጣም 
አንተ ግን ደግ ነህ ፍፁም ሰው አረሳም 
ያለ ማወቅ ጽልመት ሀገሩን ሲወርሰው 
ማን ነበር ትውልዱን በወንጌል ያረሰው? 

አባ ተክለ ሃይማኖት አባ የትናንቱ 
ትዝ አለኝ ተጋድሎው ውል አለኝ ሕይወቱ 

በቆላ በደጋ የተንከራተትኸው 
የሃይማኖትን ተክል ዞረህ የተከልኸው 

የኢትዮጵያ ፀሐይ አባ ተክለ አብ 
እስቲ መለስ ብዬ ሥራህን ላስብ
 
የክህደት ጨለማ በአንተ ሲርቅ 
የሃይማኖት ብርሃን ሲያንጸባርቅ 

በቀንና ሌሊት ከላይ ታች ዞረህ 
ሕዝቡን አደረስከው አስተምረህ መክረህ 

ስንት ነበር አባ ‹የጉዞ አበልህ›? 
ያረፍህበት ስፍራ የተዘጋጀልህ 

የት ነበር መኝታው ጎን ማሳረፊያህ? 
ንገረኝ እባክህ ማን ነበር የሸኘህ? 
እሳት አባቴ ሆይ እኔ አመድ ልጅህ 

እግዚአብሔር አምላክ ሰውን ሲፈጥር 
ከኹሉ አልቆ አክብሮ ነበር
ኹሉን እንዲገዛ አሰናድቶ ሰጥቶ
በክብር በሞገስ አስውቦ አበርትቶ
በፍቅር እያኖረው ይህን አምላክ መሳይ
ንጉሥ አደረገው በዓለም በምድሩ ላይ
ታዲያ ይሄ ፍጡር ሲኖር ከአምላኩ ጋር
ኹሉ ተፈቅዶለት ነበር  ከአንዲት ዕፅ በስተቀር
ታዲያ ይህን ሲመለከት ያ ክፉ ዲያቢሎስ
ተንኮሉን ጀመረ በማሴር ቀስበቀስ 
ጀምሮም አልተወ ይልቅ ገፋበት
ከእሱ ይልቅ መክበሩ ቅናት ጫረበት
ያ ምስኪኑ ፍጡር አምሳለ እግዚአብሔር 
እየኖረ ሳለ በፍቅር በክብር 
በድንገት መጣበት ምንም ሳይታሰብ 
ከዚያ ርጉም ከይሲ በጣም መጥፎ ሃሳብ
"አትብላ" የተባለውን እንዲበላ አምላክ ትሆናለህ አለው በሸንገላ
ርሱም ቀጥፎ በላ አምላክነት ሽቶ
ከዛ ግን ተቀጣ የሞት ሞትን  ሞቶ
ሕዝቤ ሆይ ስማ ከዚህ ቃል 
አለመታዘዝ ከአምላክ ያለያያል
በናዝሬት ገሊላ ብላቴና እያለች፣
    ከቤቷ ተቀምጣ ጥጥ እየፈተለች፣
    ሰላም ለኪ ድንግል የሚል  ድምፅ ሰማች።
    እሷም በመደንገጥ ወደ ኋላ ዞራ፣
    ልታየው ብትሞክር እጅግ አተኩራ፣
    መልአክ ነበረ ፊቱ የሚያበራ።
    ይህ አይነት ሰላምታ ይደረግልኛል ፣
    እንዴት ይሄ ክብር ለኔ ይገባኛል ?            
ብላ ብትጠይቀው፦
    የመንፈስ ቅዱስ ሐይል ይፀልልብሻል፣
    እናቱ እንድትሆኚም እግዚአብሔር መርጦሻል፣
    ስለዚህ ክርስቶስ በማህፀንሽ ያድራል፣
   አላት በትህትና ወዳንቺ ይመጣል።
   እሷም በመገረም ጥያቄ አቀረበች፣
   እኔ እኮ ድንግል ነኝ ወንድ አላቅም አለች።
    የእግዚአብሄር ስራ ነው የለም የሚሣነው፣
    ለኤልሣቤጥ እንኳን በእርጅና ወራት ልጅን የሰጠ ነው።
    ይህን ባላት ጊዜ ማርያምም መለሰች፣
    እንደ እርሱ  ፈቃድ ይሁንልኝ አለች፣
   የሁሉን ፈጣሪ በሆዷ ተሸከመች፣
   አለም ያልቻለውን በእጇ ታቀፈች፣
  በፍጥረታት ሁሉ ብፅዕት ተባለች፣
  ልጇንም ለማዳን ብዙ ተሰደደች፣
በመጨረሻም ግን በፈጠረው ፍጥረት ሲሰቃይ አየች።
 ማቆም አልቻለችም የዛኔ እንባዋን፣
     በመስቀል ላይ ስታይ ጌታ መድኃኒቷን።
    እሱም ለሀዘኗ መፅናኛ እንዲሆናት፣
   ልጅ ይሁንሽ ብሎ ዮሐንስን ሰጣት።
   ካረገም በኋላ ቀራንዮ ሄዳ ልጇን ለመነችው፣
   በዕልፍ አዕላፍ መላእክት ተከቦ አየችው፣
   አምነው ሚጠሩኝን ማርልኝ አለችው።
   ጌታም እንዳልሽ ይሁን እናቴ ሆይ አላት፣
    ለጠየቀችውም ቃልኪዳኑን ሰጣት፣
    እናም በኪዳኗ እንድታማልደን፣ 
    ከልጅ ከወዳጇ እንድታስታርቀን፣
    ከሐዋርያቱ ብትሆንም ትንሹ፤
  በስቅለቱ ነበርክ ሌሎቹ ሲሸሹ።
  ብዙ ስምም ሰጡህ ባደረከው ነገር፤
  ሁልጊዜም ለጌታ በነበረህ ፍቅር።      
  ታኦሎጎስ ብለው አንተን ሰይመዋል፤
  ፍቁረ እግዚዕ ብለውም ፍቅርህን ገልፀዋል፤
  ቁፅረ ገፅም ብለው በጌታ መሰቀል ምን ያህል እንዳዘንክ ተናግረውልሀል።
  ለምን እንደሌሎች ዞሬ አላስተማርኩም ብለህ ስትከፋ፤
 ክርስቶስ ግን ሰጠህ ከሁሉ የበለጠ የራዕዩንተስፋ።
 የካህናት አለቆች መለየት ከብዷቸው፤
  ይሁዳን ከፈሉት ጌታን እንዲስመው፤
ይህን ያደረጉት፥
 ጌታህን በመልክም ስለምትመስለው ነው።
 እስከ ቀራንዮ ሄደህ ተከትለህ፤
 ለጢባርዮስም አስረክበኸዋል ስቅለቱንም ስለህ፤
 የአምላክን ትምህርት አልቀበል ሲሉህ፤
  ከወንድምህ ጋራ ቁጣውን ተናግረህ፤
  ወልደ ነጎድጓድም ተብሎልሀል ስምህ።
ታዲያም፦
 ጌታችን ፍቅርህን በግልፅ ተገንዝቧል፤
    ድንግል ማርያምንም በአደራ ሰጥቶሀል፤
    ሞትንም እንዳታይ ከአለም ሰውሮሀል።
    ዓለም ስትኖር ስትኖር ፈጣሪዋን  ረስታ
ስትሄድ መጥፎ መንገድ ዓላማውን ሰታ
ቀና ሳይሆን  በርኩስ መንገድ 
የቆመች መስሏት ስትንገዳገድ
የፈጠራት አምላክ የዓለማት ንጉስ
አሳያት ርሱነቱን ከርሷም አልፎ ርሱን ስከስ
 አንዴት ቢሉ
ወይ ግሩም ነው ነገሩ
ስሙ ሥስት ፊደል ሚጢጢ ትንሽ
ነገር ግን ነገሰ በነዛ በከሳሽ
ምደሩን ኹሉ ሰራለት ደና አርጎ
ሃብታም አይል ያደገ በማደጎ 
ወይ ግሩም!!!!!
ይሄ ትንሽዬ ይሄ ሚጢጢዬ
ባለ ሥስት ፊደሉ ኮሮና ተብዬ
ሰውን አሳበደው ኃጢአት ስለ ሰራ
ይርቀን ነበረ ለሰዎች ብንራራ
ደምኮ ሚገርመው ይሄ ትንሽ ፍጡር
ሐኪም አባቶች ያሉትን ብናከብር
ይተወን ነበረ እየራቀን ሄዶ
አይ የኢትዮጵያ ሕዝብ ፈለገው መሰለኝ "ና"አለው አስገድዶ
እኔ እንደሚመስለኝ ይሻላል መጠንቀቅ 
እጅ ታጠብ ታጠብ እንቁም በተጠንቀቅ 
በቀናቶች ትርጉም በሚስጥር የሞላ
ከጌታ መነሳት ከትንሳኤው ኋላ 
ሳምንቱ ልዩ ነው ሚስጥር የተሞላ
በጌታ መነሳት አለም
 ከበደሉ አረፍ ስላለ
ሰባቱን እለቶች በሰባት ሰንበቶች 
መሰየም ተቻለ
ከጀርባህላይ ያለው የጅራፍ ንቅሳት
እኛን የመውደድህ የዘላለም ምትራት
የፋሬስ የሳዶቅ ያለማመን ደባ
የጲላጦስ ግርፊያ የሄሮድስ ካባ
ከፊትህ የወጣው የደም ጎርፍ እና እንባ
ላንተ ስቃይ ናቸው ለእኛ ግን ደስታ
መከራህ ነውና የመዳን አለኝታ
ጅራፍ እና ቡጢ ምራቅና ሃሞት
ለአይን ደስ የማይል የስቃይ ደምግባት
በደም የተረጩ ቅዱሳት አልባሳት
እኒህ ናቸው ውበት የጌታ ደምግባት
የመዳን አለኝታ የዘላለም ምትራት
ውዴን ያላያችሁ
እኔ ልንገራችሁ
ፍቅሩን ላሳያችሁ
ድምጹን ላሰማችሁ
ምራቅ ተቀብቷል
ቡጢ ተቀብሏል
ኃጢዓት ተሸክሟል
በቁንዳለው መሃል የደም ጎርፍ ይፈሳል
የፍቅር ንጉስ ነው የእሾህ አክሊል ደፍቷል
ውዴን ያላያችሁ
ድምጹን ያልሰማችሁ
ፍቅሩን ልንገራችሁ
ዐይኑ ፍቅር ያለቅሳል
ጎኑ ደም ይረጫል
ፅህሙ ተነጭቷል
ልብሱ ሜዳ ወድቋል
በቃሉ ቅዱስ ነው ይቅርታን ይሰዋል
ከፍቅር ትከሻው የዓለም ደዌን አዝሏል
ከጀርባው ላይ ያለው የጅራፍ ንቅሳት
እኛን የመውደዱ የዘላለም ምትራት
ለእሱ ስቃይ ናቸው ለኛ ግን ደስታ
መከራው ነውና የመዳን አለኝታ
ይህ ሁሉ ቢሆንም
ይህ ሁሉ ቢሆንም
የሰው ልጆች ድፍረት ክብሩን አይቀንስም
ስለሰው መድከሙም ኃይሉን አያወርድም
ስሙ እግዚአብሔር ነው
ስሙ ይቅርታ ነው
ስሙ መሀሪ ነው
የፈረሱን ብርታት ብቃቴ ነው የሚል
ብዛቱን ተማምኖ የሚታበይ ልዑል
በ'ሱ ስም ይወድቃል በስሙ ይጣላል
ስሙ ሁሉን ቻይ ነው ሁሉንም አድራጊ
ታላቁን የሚጥል ለታናሽ ተዋጊ
ውዴን ያላያችሁ
ድምጹን ላሰማችሁ
እኔ ልንገራችሁ
ፍቅሩን ላሳያችሁ
ከጀርባው ላይ ያለው የጅራፍ ንቅሳት
እኛን የመውደዱ የዘላለም ምትራት
ለርሱ ስቃይ ናቸው ለኛ ግን ደስታ
መከራው ነውና የመዳን አለኝታ
እናም ጌታችን ሆይ...
ያመኑትይፅናኑ የወጉህም ይዩህ
በደም የተረጩ ልብሶችህን ለብሰህ
አይሁድ አርብ ሌሊት ዘመድ መሰሉና
ወደ ጌታ መጡ እያበሩ ፋና
 በመንፈቀ ሌሊት ልይዙት ሲመጡ
 ግርማ መለኮቱን አይተው ደነገጡ
ማንን ትሻላችሁ ብሎ ጠየቃቸው
ኢየሱስ ናዝራዊ አሉት በቃላቸው
 ኢየሱስ ናዝራዊ እኔ ነኝ ስላቸው
 ኃይለ መለኮቱ የኋሎሽ ጣላቸው
ዳግመኛ አስነሳና አበረታታቸው
በሰውነቱም ላይ አሰለጠናቸው
 ከእነርሱ ጋር ነበር  ይሁዳ መሪያቸው
 ጫማውን ሳመና አመለከታቸው
ተረባረቡበት እንዳያመልጣቸው
የአምላክነት ስራው ትዝም አላላቸው
 ፀጋ መንፈስ ቅዱስ ሄደ ከላያቸው
 ሴይጣን በጨለማ ስላሳወራቸው
የሃይማኖት ብርሃን ጠፋ ከልባቸው
ገመሱና ራሱን መቱት በብረት ዘንግ
ይጎትቱት ጀመር እንደ ሚታረድ በግ
 የሚጎትቱበት ገመዱ ሁለት
 አንደኛው ከአንገቱ ያጠለቁበት
 አንደኛው የፈጥኝ የታሰረበት
አንዱ ወደ ኋላ አንዱ ወደፐፊት
አየተጓተቱ አመናተሉበት
ዓይኖቹን ሸፍነው እንደዚህ አሉት
#በጥፊ_ማን_መታህ 
#በዱላ_ማን_ገጨህ
በል ተንቢይ ትንቢት
ኢየሱስ ናዝራዊን አሉት #በትእቢት
       የይህዳ ዘመዶች ምቀኞች አይሁድ
     አስረው አንገላቱት በቃጫ ገመድ
ከዮሃንስ በቀር የለውም ዘመድ
ከድንግል ማርያም ጋር እንባቸው ሲወርድ
ግሩማን መላእክት የሚሰግዱለት
እንስገድ እያሉ #አሽሟጠጡበት
ደረቱን በብረት ጦር አምጥተው #ወጉት
        በ አምስት እንጄራና በሁለት አሳ
       አጥግቦ ሲመግብ ለሐምሳ ሺ ጎሳ
መለኮቱን ቢገልጥ በደብረ ታቦር ላይ
ፊቱ ተለውጦ ባበራ እንደ ፀሃይ
    #ሸሽተው_ተደበቁ_እንዳያዩ_ስቃይ
ሙሴ በመቃብር ኤልያስ በሰማይ
ፊቱን በእጅ መታው የሐና አገልጋይ 
መከራውን ሁሉ ችሎ በትእግስት
ሰሪ የሉም ብሎ ማለደ ስርየት
ሳያውቁ ነውና #የሚበድሉት
እሱም እንደ አንድ ሰው ስጋ ተዋሃደና
አስረው አስገረፉት ቀያፋና ሃና
         እንደ በደለኛ #ልብሱ_ተገፈፈ
        እንደ ወንጀለኛ #ጀርባው_ተገረፈ
     ደሙም እንደ ዝናብ #ከመሬት_ጎረፈ
የእናቱ ልቦና ምንም አላረፈ
የእርሱን ደም እያየ #እነበዋ_ረገፈ
የሚሰቅሉበትን መስቀል አሸክመው
እንደ ደካማ ሰው ጉልበቶቹ ደክመው
የግርፋት ቁስል ክንዱን ስለመታው
እጹን ተሸክሞ መራመድ አቃተው
በስጋው ስቀበል የአለምን መከራ
አምላክ #ተሰቀለ_ከወንበዴ_ጋራ
የግራውን ትቶ የቀኙን_ወንበዴ
በቅፅበት መረጠው አምላክ 
እንደ_ስንዴ
ደመናን ለሰማይ ያለበሰ ጌታ
አበባን ለመሬት የሸለመን ጌታ
በቀራንዮ ላይ እርቃኑን አይታ
ፀሐይ ጋረደችው ብርሃኗን አጥፍታ
ለታመመው አምላክ ለደረሰ ለሞት
ምነው ማጋታችው የመረረ ሐሞት
ከቅዱስ ስጋው ላይ ስለያት ነፍሱን
እየተገረሙ #ተነሱ_ሙታን     
ከመስቀል አውርደው #ገነዙት_በልብስ
ዮሴፍ ኒቆዲሞስ እያሉ ቅዱስ
ወደ ሲዖል ወርዶ በአካለ ነፍስ
በሃይለ መስቀሉ መግቢያዋን ሲያፈርስ
ከነ ሰራዊቱ ሸሸ_ዲያብሎስ
እስረኞችን ፈትቶ ይዞ ሲመለስ
ገነት አስገብቶ ክብሩን ለማውረስ
አለመለማቸው በመንፈስ_ቅዱስ
የማትጨክነው ርሁሩህ አምላክ
ስለኛ ሃጢያት መስቀል ተሸከምክ
በዲያብሎስ ውጊያ እንዳንማረክ
#ስለ_እናትህ ብለህ ስራችንን ባርክ
አምላካችን ክርስቶስ ማነው ካንተ ሌላ
የምግባር መሶሶ የሃይማኖት_ባላ። 
በርባን ይፈታ በርባን ይፈታ
ይሰቀል ክርስቶስ ይሰቀል ጌታ
የሚለው ጩኸት ሆነ መዳኛዬ
በርባን እኔ ነኝ ማረኝ ጌታዬ
በአንተ መታሰር እስሬ ተፈትቶ
በአንተ መጎተት ቀንበሬ ላልቶ
ነጻ የወጣሁ ኃጢአተኛ
እኔ ነኝ የዓለም ክፉ ወንጀለኛ
አንተ ተጠልተህ የተወደድሁት
አንተ ተዋርደህ የተከበርኩት
በርባን እኔ ነኝ ውለታ ቢስዋ
የዋልክልኝን ሁሌ የምረሳ
ዘውድ እንድቀዳጅ እሾኽ ደፍተሃል
ለነጻነቴ ተቸንክረሃል
እኔ ግን ተመለስኩ ወደ ኃጢአቴ
መች ተወኝና በርባንነቴ
ከአለቆች መካከል አንዱ እና ነው ዋና፤ 
መሰረት የሆነ ለኔ ህልውና፤ 
አይርቅም ፈፅሞ ላፍታ ከአጠገቤ፤ 
የህይወቴ ዋልታ አዋቂ የልቤ። 
ሚቀድም ሚከተለኝ በሄድሁበት ሁሉ፤ 
የሚንከባከበኝ ዘመኔን በሙሉ፤ 
ጠባቂዬ ለኔ እሱ ነው ሀያሉ። 
አልጠራጠርም አልፈራም ፈተና፤ 
ለጥማቴ እርካታ ለእራቤ መና፤ 
አዳኝ ጠባቂዬ አለኝታዬ አለና። 
ምንም ባስቸግረው በሃጢአት ስራዬ፤ 
ነፍሴን እረስቼ ብኖር ለስጋዬ፤ 
አሁንም አራቀኝ ሁኗል ጠበቃዬ። 
በተሰበረ ልብ ስሙን ለሚጠራ፤ 
በፈጠነ እርዳታው ልቦናን ሚያበራ፤ 
በትህትና ግርማ በፍቅር የሚመራ፤ 
ለፍጥረት በሙሉ የሚያዝን የሚራራ፤ 
የእርህራሄ አባት የማይዘገይ መልሱ፤ 
ለድህነት ተልኮ ሚፈጥን ከንፋሱ፤ 
ዋሴ ጠበቃዬ ሚካኤል ነው እሱ። 
ከላይ ከሰማያት...
በሰው ተበድሎ ፤ ፈጣሪ ያለቅሳል
ከታች ያለ ፍጥረት...
"ዝናብ ጣለ" ብሎ ፤ ምድሪቱን ያርሳል።
ወራትን ጠብቆ፤ ርሀቡን አስታግሶ
የሀገሬ ገበሬ...
በፈጣሪ እንባ ነው ፤ የሚበላው አርሶ።
እንዲያው በተለምዶ፤ ዝናብ የምንለው
ትእግስት አጠራቅሞት...
ለወራት የቆየ ፤ የአምላክ እንባ ነው።
ከማንባቱ በፊት...
ማዘኑን ሊያረዳ፤ ሰማይ ጠቁሮ ሳለ፤
ፈጣሪ ሲቆጣ...
ትውልድ ያማትባል፤ "መብረቅ" ነው እያለ።
የሀገሬ ገበሬ.....
ሰማዩን እያየ፤ ምድሪቱን ያርሳል
የገበሬው በሬ...
ሳር ሳሩን እያየ፤ ከገደል ይደርሳል
በፈጣሪ እንባ
በሰው ልጆች ደባ
የታረሰ መሬት...
ስንዴና እንክርዳዱን፤ባንድ ላይ ያበቅላል
ከላይ ከሰማያት...
ስንዴን ከእንክርዳዱ ፤ሊለይ ይታገላል
ከታች ያለ ፍጥረት
ርሀቡን ሊያስታግስ
ስንዴና እንክርዳድን፤ ደባልቆ ይበላል።
ለእንደገና ክረምት
ለእንደገና በደል ፣ ለእንደገና ለቅሶ
የሀገሬ ገበሬ……
ሰማይ ሰማይ ያያል፤ ደረቅ መሬት አርሶ።
ከላይ ከሰማያት.
የፈጣሪ እናት
ልጇን ለማባበል ፤ ፈገግ ትላለች
ከታች ያለች እናት...
"ፀሐይ ወጣ"ብላ ፤ ብቅል ታሰጣለች።
እንዲያው በተለምዶ፤ ፀሀይ የምንላት
ልጇን ለማባበል….
ብርሀን የሰጠች፤ የአምላክ እናት ናት።
እየደነገጠ እየፈራ ልቤ 
አንድነት አቅቶት ቅጥልጥል ሃሳቤ
ኮሽ ባለ ቁጥር እየፈራች ልብስ
አስጨንቀዋለሁ እራሴን በእርስ 
አይኖቼ ተስፋዬን ማየት ተስኖአቸው 
እግሮች ጉዞዬን መጓዝ አቅቶአቸው 
ይቅበዘበዛሉ መሪ ጠፍቶባቸው 
ዝም ባለ ጎጆ ጭጭ ባል ለሊት 
ጩኽት ይስማኛል ምንም በሌለበት
የሚያሳርፍ ጌታ እንዳለኝ ይወቀው
የሚያስጨንቀኝን አምላኬ አስጨንቀው 
አንተ ድረስና የጭንቀቴን ውል ፍታ
አልችልም አስችለኝ እንዳልጠፋ ጌታ

ልጄ ሆይ ወዴትነሽ የት አለሽ እያለ 
የወደቅኩበትን እየተከተለ
 ሊያነሳኝ ሲመጣ ድምፁን ከፍ አድርጎ 
ሀጢያቴን ረስቶ ከጥልቁ ሸሽጎ
ኮቴውን ሰማሁት ሲመጣ ወደኔ
ከእንግዲህ ሊበቃኝ የሐጥያት ኩነኔ
ጣቢታ በማለት ልጁን ይጠራኛል 
ከያዘኝ የቁም ሞት ይቀሰቅሰኛል፡፡
ከዛም እነቃለሁ አልተኛም ደግሜ
ተነሽ ብሎ ሲለኝ በቃሉ ታክሜ።
አባ ተቀምጠው ከሾላ
ለሊት አድርሰው ምህላ
ሲጠባበቁ ፅድቂቱን
ሲኖሩ ሲኖሩ አንድ ቀን
ያባን ዛፍ ላይ መኖር
ሽፍቶቹ ተረድተው
ጠጋ አሉ ከሥፍራቸው
አባም በጥርጥር
ዓይናቸው ሲማትር
አባ አባታችን
አንድ ገዜ ይስሙን
የቃየል መንፈስ እየተከተለን
አንዳች ሳንበደል
ብዙ ነፋስ አጠፋን
ግብራችንን ትተን
ንስሐ ሰጥተውን
ከራሶት እንድንሆን
ፍቃዶት ይሁነን!
አባም በተራቸው
የፈጣሪ ጥሪ እየገረማቸው
እንደዚህ አሏቸው
እኔ ካለሁበት
መራሩ ምግቤ ነው
የአራዊቱ ዜማ
ጣዕመ ዜማዬ ነው
እንደኔ ለመሆን
ፍፁም ከሻታችሁ
የጠራችሁ አምላክ
ፅናቱን ይስጣችሁ።

የምትሰራው ሥራ ሰውን ካልበደለ፤
ክፋትና ተንኮል በልብህ ከሌለ፤
ጠንቅቀህ ከፈጸምክ ማድረግ ያለብህን፤
ለማንም ሳታድር ካመንክ አምላክህን፤
ላንተ ጥቅም ብለህ ካልጎዳህ ሌላውን ፤
ይቅርታ ከጠየቅህ አምነህ ጥፋትህን፤
የምታውቀው ታሪክ የምታውቀው ነገር፤
እንዳልሆነ ሁሉ ሲወራ ሲነገር ፤
የለብህም እና ዝም ብሎ መስማት፤
ቀስ ብለህ ብትሞክር እርማት ለመስጠት፤
ከኛ ሌላ አዋቂ ፍጹም የለም ባዮች፤
የወሬ አንበሳ የተግባር አንካሶች ፤
የነገር ሱሰኛ የወሬ ጥመኞች፤
ምንም እንደማታውቅ አድርገው ቢቆጥሩህ ፤
ዕውቀቱ ከአንተ ጋር እና ምን ቸገረህ፤
አምላክ ካንተ ጋር ነው ምንም አይምሰልህ።

ማዕበሉ ቢነሳ ቢነፍስ ነፋሱ
እሳት ቢንቀለቀል ቢጥጎለጎል ጢሱ
ሰይፎች ቢመዘዙ አበው ቢታረዱ
ወጣት አዛውንቱ እስር ቤት ቢወርዱ
ሰባኪው ዘማሪው ከመድረክ ቢባረር
መነኩሴው ካህኑ ወሕኒ ቢወረወር
ያንሰራራል እንጅ የስም አጠራሯ
ገኖ ያድራል እንጅ ተጽፎ ተአምሯ
የሴረኞች ሴራ እየተነገረ
መዝሙር በስማቼው እየተዘመረ
የሚያፈርሷት ፈርሰው
የሚያጠፏት ጠፈተው
የሚያነዷት ነደው
ጎስቁለው ተዋርደው
እናያለን እንጅ ኑራ ለዘለዓለም
ቤተክርስቲያንን የሚያጠፋት የለም።
አብ እሳት ወልድ እሳት ተብሎ ተቀድሶ
መንፈስ ቅዱስ እሳት ተብሎ ተወድሶ
ጠላት ቢያቃጥላት በእሳት ለኩሶ
እሳት ነው አምላኳ ያቃጥላል መልሶ
አወ እሳት ነው መንፈስ ቅዱስ
እሳት ነው ጰራቅሊጦስ
አሳት በላዒ ለአማፂያን
ወአቃጣይ ለከሀዲያን
ስሙን ለሚክዱ
መቅደሱን ለሚያዋርዱ
እንደቆሬ ካሕናት
የሚያቃጥል ሕያው እሳት
እንደ አዛርያስ ለቀነጣ
ግምባርን በለምጽ የሚቀጣ
በምድሩ እሳት በደካማው
ጥፋት ጥፋት በሚሰማው
የማይጠፋ እሳት ላያጠፉ
አሕዛብ በከንቱ ቢለፉ
ከንቱ ልፋት ከንቱ ድካም
ፍላጎትን አያሳካም
ዱለት ቢደወለት ቢፈጭ ቢቦካ
በግፈኞች ሚዛን ግፋችን ቢለካ
ጠላት ሰይፍ አንግቦ ቢሸልል ቢያሽካካ
ቤተክርስቲያን ክብሯ ሳይነካ
ትኖራለች እንጅ ጸንታ ለዘለዓለም
የክርስቶስን ቤት የሚያፈርሳት የለም።
አሕዛብ መናፍቃን በርሷ ላይ ቢነሱ
ሰይፍ ተሸክመው እሳት ቢለኩሱ
በሔሮድስ ቁጣ በክብሯ ቢዝቱ
አዋጅ አስነግረው በጋራ ቢዘምቱ
ከክርስቶስ ጋር ነው ፍልሚያው ጦርነቱ።
ያኔ ሰይፍ ያነሱ በሰይፍ ይጠፋሉ
ጉድጓድ የቆፈሩም በጉድጓድ ያልቃሉ
አሕዛብ መናፍቃን ይህነን አውቃችሁ
የሰይፍ የመሣሪያ ወጩን ቀንሳችሁ
ልብ እንድትገዙበት ልቦና ይስጣችሁ
ትኖራለች እንጅ ፀንታ ለዘለዓለም
ቤተክርስቲያን የሚያጠፋት የለም።
አንተ ግን አደራ
አንተ ግን አደራ በአፄ ካሌብ ገድል
በአብርሃና አጽብሃ በሰላማ መስቀል
በአቡነ አረጋዊ በክርስቶስ ሰምራ
በተክለሃይማኖት በነላሊበላ
በብርብር ማርያም በአክሱም በዝቋላ
በኤሊ ገብርኤል በደብረ ሊባኖስ
በደብር ማርያም በመስቀለ ኢየሱስ
በመስቀሉ ግማድ በግሸን ማርያም
በአቡነ ዐሮን በአሰቦት ገዳም
ምሥራቁ ምእራቡ ሰሜኑ ደቡቡ
ሁሉም በእምነቱ ሁሉም በማተቡ
ባንጃበበው ስቃይ መከራ ሰቁቃ
በቼልታ እንዳታልፍ ክርስቲያን ሲጠቃ
የተኛህ ተነሳ ያንቀላፋህ ንቃ
አንተ ለዘር ለጎጥ ስትገነጣጠል
ለወንዝ ለተራራ ልብህ ሲንጠለጠል
የወለጋን መቅደስ ለፓስተር እንትና
አርባምንጭ ጎፋን ለመንፈስ ትወና
የዝቋላን ገዳም ለኢሉማንቱ
ቅዱስ ላሊበላን ለ666ቱ
ጎንደርን ለጅዳ አክሱምን ለመካ
አማጭ እንደላኩ አልሰማህም ለካ
አንተ ግን አደራ ክርስቲያን ወገኔ
የደም እዳ አለብህ ከፈሰሰው ያኔ
በዮዲት ጭፍጨፋ በግራኝ ወረራ
ያጥንትና የደም አለብህ አደራ
ማነምን ሳታፍር ማነምን ሳትፈራ
መቅደስህን ጠብቅ ካባቶችህ ጋራ
አንተ ግን አደራ
አገልጋይ ካሕኑ
አማኙ ምእመኑ
የአቋቋም ምሁሩ
በላዜማ ባለመዝሙሩ
የቅኔው ዘራፊ
የድጓው ፀሐፊ
የዝማሬው የቅዳሴው
የትርጓሜው የውዳሴው
፬ ዓይናው ልበ ሰፊው
አስተዳደሩ ሀላፊው
መነኮሱ ቆሞሱ
ኤጲስ ቆጶሱ ጳጳሱ
የቴውሎጅው ተመራቂ
የምሥጢራቱ አርቃቂ
ሰንበት ተማሪው ማሕበራቱ
ማሕበረ ቅዱሳን ባለሕጉ
ደጆችሽ አይዘጉ
ኦረቶዶክሳዊ በሙሉ
ተማማለህ በመስቀሉ
ጠብቅ ያንተን አደራ
እንዳትሽሽ አንዳትፈራ
እንደበግ ጨው እያላሱ
እያሳሳቁ እያወደሱ
እያጠጋጉን ወደነሱ
ደሮን በጥሬ እንዲጥሉ
ሊበሉን እያታለሉ
ማዕዳቼውን ሊያቀርቡ
በደማችን ከታጠቡ
ይበቃል ከዚህ በላይ
ማን አታላይ ማን ተታላይ
ማንስ አግላይ ማን ተገላይ
ማን ሆነና ባለርስቱ
የሀገር መሠረቱ
የሀገር ፍቅርን እየመገብነ
እኛው አቅፈን ባሳደግነ
ከአውሮፖውያን ተልኮ
ከዓረብ ልጅ ልጁን ልኮ
እኛን እኛን ከገፋ
ድብቅ ሴራውን ካስፋፋ
አንተ ግን አደራ
እንዳትወሰልት እንዳትፈራ
ክርስቶስ የወለደህ
እስከሞት የወደደህ
በፍቅሩ ያሳደገህ
አንተንማ ምን አስፈራህ
ያምላክህ ስራ የተጻፈ
ሞትን በሞት ያሸነፈ
ሰይፍ አትሻ የገዘፈ
ሰይፍ አለህ የረቀቀ
ጎልያድን ያወደቀ
ሰይፍ አለን ባንገታችን
ማተባችን መስቀላችን
ሰይፍ አለን በእጃችን
ዳዊታችን ድርሳናችን
እንጠብቅ አደራችችን።
ጸልዩ በእንቲያነ ስለኛ ጸልዩ ።
አቡነ ናትናኤል አቡነ ፊሊጶስ
አቡነ አረጋዊ አባ መርሓ ክርስቶስ
አባ መልከ ጼዴቅ ወአባ ሰላማ
አቡነ አረጋዊ አቡነ ገሪማ
በአንድነት ሁናችሁ በገነት ከተማ
ስለኛ ጸልዩ ድምፃችሁ ይሰማ፡
ኦርቶዶክሳውያን እንደበግ ታርደዋል
አብያተ ክርስቲያን በእሳት ተቃጥለዋል
ቅዱሳት ንዋያት እንደጧፍ ነደዋል
ክርስቲያኖች ሁሉ ለመኖር ሰግተዋል
በግፈኞች ሰይፍ ተከበው ቁመዋል
ሱማሌ ጅግጅጋ ጅማና ሲዳማ
መለውና ጎፋ ያገሬ ከተማ
ኦርቶዶክሳውያን እየተሰደዱ
ካህናት ሊቃውንት እየተዋረዱ
ቅዱሳን ቦታዎች እየተነጠቁ
ምእመናን ካህናት እየተጨነቁ
እጅግ ስለበዛ ግፉና ስቃዩ
አሳስቡን ከጌታ ስለኛ ጸልዩ

በክርስቶስ ፍቅር በስመ ስላሴ፤
ከእግሬ በርከክ ብዬ ዝቅ ብዬ ከራሴ።c
በወልድ ሀብተ ወልድ በድንግል ተዋህዶ፤
በክርስቶስ ክርስትያን ያ’ረጋችሁ ፈቅዶ።
በሰማታት አማንያን የተሰኛችሁ፤
ወልደና ወለተ ይህ ድምፅ ሚሰማችሁ፤
እንደምን ከረማችሁ? እንደምን ሰነበታችሁ?
እንደምንስ እስከዚች ሰአት ደረሳችሁ?
አሜን አልፋና ኦሜጋ የሰራዊት ጌታ፣
ይመስገን በፍጥረት ከጥኋት እስከ ማታ።
አምላክ ሲመሰገን ሁሌም በባህሪ፣
ለአዳም ዘር በሙሉ የሆነች ተጠሪ፣
ሁል ጊዜም ከቀኙ አትለይም እና፣
ከፍጥረት ይድረሳት የፀጋ ምስጋና።
መላእክት ሰማታት ፃድቃናት በሙሉ፤
ስላዳም ዘር ድነት በመማፀን ያሉ፤
መርጦ ለኛ ድነት ፀጋ ያደላቸው፤
ሁሌም ይመስገኑ እንደዬ ክብራቸው።
               

ቃል ነበረ

ጨረቃ ክዋክብት ፀሀይ እና ምድር፤
መላእክት ሰማእታት ስነ-ፍጥረት ሳይኖር፤
አልፋ እና ኦሜጋ የማይመረመር፤
የሁሉ መሰረት ያን ጊዜ ቃል ነበር።
ምድርና ሰማይን በአንድ ቀን ፈጠረ፤
ደግሞም ለአምስት ቀናት ሌሎችን ጨመረ፤
እንደየ አይነቱ ሁሉን አሳመረ፤

በሰባተኛው ቀን መፍጠር በጀመረ፣
እግዚአብሔር እንዲ አለ፦
“ ሰውን በመልካችን እንደምሳሌአችን እንፍጠር፤
አዋፍትንም ይግዛ ይሰልጥን በምድር።”
ከሰባት ባህርያት በጆቹ አበጃጀው፤
የመጀመሪያም ሲል አዳም ብሎ ጠራው፤
ሁሉ ወደአለበት ገነትም ወወሰደው፤
የሞት ሞት እንዳይሞት አንዷን ከለከለው፤
አልፋ እና ኦሜጋ የማይመረመር፤
የሁሉ መሰረት ያን ጊዜም ቃል ነበር።
በሰባተኛው ቀን ከሰባት ባህርያት የተበጀው አዳም፤
የገነት ኑሮውን ከሰባት አመታት ማሳለፍ አልቻለም።
አምላኩን ሰረቀ፤
ሁሉንም አወቀ፤
አውቆም ተደበቀ፤
አልፋና ኦሜጋ ማይመረመረው፤
አዳምን እንዲ አለው፦
ወደምድር ሂድ ጥረህ ግረህ ብላ፤
እሷም ታብቅልብህ እሾህ አሜከላ።
ለአምስት ቀን ከግማሽ ይበዛል መከራህ፤
ስወለድ ነው ምትድን እኔ ከልጅ ልጅህ።
አዳም ተፀፅቶ እጅግ ብዙ ለፋ፤
ነገር ግን አልቻለም ሀፂያቱን ሊያጠፋ።
ከመጠበቅ በቀር ያንን ቃል በተስፋ።
ሁሉንም ከማድረግ አንዳች ማይሳነው፤
መፍረድ እና ማዳን ባህሪው የሆነው፤
የሚገለጥበት የው ደረሰ ጊዜው።
መኖር ሳይጀመር ይኖር የነበረ፤
አልፋና ኦሜጋ ጥንትም ቃል ነበረ።
በሰማይ በምድር ታላቅ ደስታ ሆነ፤
በከብቶቹ በረት ዛሬ ቃል ሰው ሆነ።
በኮከብ ተመርተው ሰባ ሰገል መጡ፤
ለንጉስነቱ ወርቁን አስቀመጡ ፤
ለሞቱ የሚሆን ከርቤውን አወጡ፤
ለአምላክነቱ እጣን ሰግደው ሰጡ።
በደስታ እልል እንበል ልዩ ቀን ነው ለኛ፤
ከድንግል ተወልዷል እውነተኛው ዳኛ፤
አዳምን ለማዳን ከሰይጣን ቁራኛ።
 አሲናበል አሲና ገናዬ፤
ተወለደ ጌታችሁ ጌታዬ።
በነብያት የተነገረለት፤
አማኑኤል ነው የተኛው በበረት።
እመብርሃን አብሳሪተ ፀጋ፤
አትለየን ሁሌም ከልጇጋ።
ስናከብር በዐለ እልደቱን፤
ያስቀየምነ ይቅርታ ጠይቀን፤
የተቀየምን ከልብ ይቅር ብለን፤
እንዋደድ እርስበርስ ሁላችን።
እንዲህ ደምቀን እንደተሰባሰብን፤
የበዓሉ ባለቤት በረከት ያድለን።
በማልት በሰርክ ፀሎት ስታደርጉ፤
ለገብረ ሚካኤል ማለትን አዘንጉ።
ያስቀየምኋችሁ በምላስ ወለምታ፤
በእግዚያብሄር ስም  ይቅርታ።
ማርያም ናት እናቴ
ብደክም ብርታቴ
ብረሳ አስታዋሼ
ብታረዝ አልባሼ
ቢርበኝ አጉራሼ
ብታመም ፈዋሼ 
ወይኑን የሰጠችኝ
ስገፋ ያየችኝ
ቢከፋኝ መፅናኛ
ቀን ቢከዳ ዳኛ
ባጣ የሚገኝባት
ቢመሽ የማይባት
ልቤን ያሳረፈች
አምላኬን ያቀፈች
ማርያም ማርያም ስላት
መታለች የኔ እናት
እርፍ ብያለሁ
እመሰክራለሁ 
እናንተም እንደኔ 
ማርያም ማርያም በሉ
እርፍ በሉ።
ሀ ብሎ ጀምሮ የፊደል ገበታ
ለመማር አስቦ ከጥዋት እስከማታ
የሰው ሀገር ሂዶ ተጠርቶ ከጌታ
ያለ ምግብ ዋለ የትንሳኤ ለታ
የናቱን ቤት ትቶ
በልጅነት ወጥቶ
ልመና ሲለምን የሚዘከር አጥቶ
በረሃብ ይሰቃያል ውሻውን ፈርቶ
ቢለምንም እንኳን በርትቶ ተፅናንቶ
ትንሽ ነው የሚያገኝ ብዙ ሰአት ለፍቶ
ውሻውን ራቡን ሁለቱን ታግሶ
ይማራል ትምህርቱን ድሪቶውን ለብሶ
የውሻውን ነገር
እረ እንዴት ልናገር
ይመስክረው እንጂ የተማሪው እግር
በውሻ እግሮቹን ተነግሶ ተነግሶ
ለምጡ ምስክር ነው ተጠብሶ ተጠብሶ
ከውሻ ጋር ታግሎ
የሚበለው ቆሎ
ሰውነቱ ከስቶ በውሻ ቆሳስሎ
ሌት ተቀን ቀፅሎ
ተምሬ መምህር እሆናው ብሎ
ከናት ካባቱ ቤት
የላመ የጣመ ሁሉ እያለለት
ይሄን ሁሉ ትቶ ወጣ ትምህርት ቤት
እራቡ ጥማቱ
እንቅልፍ ማጣቱ
የዘመድ ናፍቆቱ
ትምህርቱ ብዛቱ
ብርዱ መሰልቸቱ
ተሎ አይመሽ መአልቱ
አይነጋ ሌሊቱ
የቆሎ ተማሪ ስቃዩ መብዛቱ
ይህን ሁሉ ችሎ
ዳዊቱን ተምሮ ዜማውን ቀፅሎ
ቅኔ ቤት አመራ ጓዙን ጠቀላሎ
ቅኔውን ለመማር ከቅኔ ቤት ገብቶ
ቅፀላ ጀመረ ከሁሉ ተስማምቶ
የሚያውቀው ሰው የለም
አይተዋወቅም
ከዛ ያለው ሁሉም
ሀገር ወዴት ነው ተብሎ አይጠየቅም
መቀፀል ብቻ ነው የቅኔውን ቀለም
የሚለምንበት መንደር ተደልድሎ
መንደሩ እንዲደርስ በቁጥር ተከፍሎ
ለእንግደው ተማሪ መንደሩ ተሰጠው
ለምኖ እንዲማር ትምርት እንዲገባው
ልመና ሲለምን ትንሹ ተማሪ
ውሻው ቢመጣበት እረዳው ፈጣሪ
አኩፋዳ ሞልቶ የያዘው ኮቸሮ
ሲታገል ተደፋ ነጋ ጦሙን አድሮ
ግሱን እያጠና ቅኔውንም ቆጥሮ
ቅኔ እንደተቀኘ አቋቋም ለመማር
አቋቋም ቤት ሄደ ወጣ ሌላ ሀገር
እንዲህ ሁኖ ሳለ ትምህርት የሚማረው
አንዳንዱ ይቀራል ሞት እየነጠቀው
ተረቱም ይባላል
በተለያየ ቃል
ተማሪ በሞተ በሰባት ዓመቱ
ተምሮ ይመጣል ትላለች እናቱ
የተማሪ ነገር ይሄ ነው እውነቱ
አንዱ ውሃ ወስዶት
አንዱ ውሻ በልቶት
አንዱ ወባ ገድሎት
አንዱ ትምህርት ከብዶት
ሀገሩ ሳይመለስ እንደወጣ ቀረ
በትምህርት እንዳለ ስንቱ ተቀበረ
መከራውን አልፎ የሚቀረው ከሞት
እከኩ እርሃቡ መልኩን ቀይሮት
እናቱ ስታየው ሌላ ሰው መሰላት
ሙሉ ሰውነቱን እከኩ አቁስሎት
ይህን ሁሉ ስቃይ የተቀበለው
የእግዚአብሔርን ቃል ለመማር ነው
ልምና የወጣ ስላጣ አይደለም
በስሟ ሲለምን ብሎ በእንተ ማርያም
ቃል ኪዳኗን ይዞ ሊማር ነው ዘላለም
በግብፅ በረሃ ድንግል ስትለምን
ያነን በማሰብ ነው ተማሪ የሚለምን
የማርያም ወዳጂ የቆሎ ተማሪ
ምግቡ ማርያም ናት ሁሌም ስሟን ጠሪ
ሲጠራት ውሎ ሲጠራት አዳሪ
~የተማሪ ስንቁ ድንግል ማርያም ናት
ትምህርት ቤት ሲሄድ የተጓዘ ይዟት
አንድ አኮፈዳ ቁራሽ መለመኚያ
አንድ ዳዊት ጸሎት መፀለያ
ሁለት ዘንጎች ውሻ መከልከያ
አንዲት ቅምጫና የውሃ መቅጂያ
አንድ ደበሎ ብርድ መከልከያ
የተማሪ ሀብቱ እነዚህ ናቸው
ከናት ካባቱ ቤት ይዞ የወጣቸው
የቆሎ ተማሪው እንደዚህ ተምሮ
ቅኔውን ድጓውን መጻፉን ተምሮ
አቋቋም ቅዳሴ ዝማሬን ጨምሮ
አቡሻህር ሳይቀር አራቆ አስመስክሮ
የቤተ ክርስቲያን የሀገር አለኚታ
ተብሎ እየተጠራ የኔታ የኔታ
መምህር መርጌታ ቀኝ ጌታ ግራጌታ
መከራውን አይቶ ተምሮ ሲመጣ
ስራ አላገኘም የሚበላው አጣ
ያልተማረው በዘር ከላይ ተቀምጦ
በጉቦ በጎሳ ስልጣን ተቆናጦ
የተማረው ቀረ ዘበኛ ተቀጥሮ
ይግባኝ ለፈጣሪ እንዲህ ነው ዘንድሮ
የተማረው ከላይ ሲሰቃይ እያየ
ከስር ከስር ያለው ለመማር ዘገየ
የኔታ ተምረው ከወዴት ደረሱ
እያለ ያወራል ትንሹ እርስ በርሱ
አልማርም እኔ ለመሆን እንደሱ
ጉባኤ ቤት ገብቶ የሚማር ሳይጠፋ
ቤተ ክርስቲያን እንድትኖር በተስፋ
የአብነት ትምህርቱ በሁሉ እንዲስፋፋ
ቅድሚያ ለተማረው
ቦታ እንዲኖረው
የተዋህዶ ልጆች ድምፃችን ይሰማ
የጉባኤ ቤቶች ሳይሆኑ ባድማ
የተማረው ታዛዥ
ያልተማረው አዛዥ
ያልተማረው ከላይ
ባማረ ወንበር ላይ
ባበባ ምንጣፍ ላይ
የተማረው ከታች ከሚዳው አፈር ላይ
አይምሮ ይነሳል ይሄ ሁሉ ሲታይ
ወይ ስቃይ ወይ ስቃይ
እረ እሰከመቸ ነው
እንዲህ የሚኖረው
የተማረው ላልተማረው ጉቦ እየከፈለ
ካልከፈለ ጉቦ ስራ እየተከለከለ
እረ መቸ ይሆን ?
የሚያልፍ ይህ ዘመን
በአፈ ቀላጤ ቦታው ሁሉ ሞልቶ
ያልተማረ መምር ዳር እስከዳር በዝቶ
የተማረው ምሁር መድረሻ ቦታ አጥቶ
የምሁራኑ ግፍ
በድርሳናት ቢፃፍ
ወረቀት አይበቃም
ብእርም የለም
ምድርም አይችለውም
@ይግባኝ ለእልመክኑ
ስለ ምሁራኑ
እባክህ አምላኬ አንድ ነገር ስማኝ
የተማረው ከላይ ሁኖ እንድታሳየኝ
የዚህ ፅሁፍ መታሰቢያነቱ
ይሁንልኝ ለሊቃውንቱ
ለደቀ መዛሙርቱ
በረሃብ በግፍ ለሚንገላቱ
እንጠይቅ ስለሷ እውነታው ያልገባችሁ
ከምትናገሩ  እንደመጣላችሁ
አበዉን እንጠይቅ ይንገሩን ባካችሁ ።

ብዙ አባቶች አሉ የለበሱ ፍቅሯን                                           እነሱን እንጠይቅ የንገሩን ታምሯን ።
  
 ታምራቱዋን ያየው የተደረገለት
ዶኪማስ ይመስክር ይናገር ስለ እውነት ፦

በዛ በሰረጉ ቤት ቃና ዘገሊላ
ሰርገኛዉ ታድሞ ሲጠጣ ሲበላ ፦

ድንገት በመሀከል ወይኑ በመጥፋቱ
ዶኪማስ ተጨንቆ ሲርድ ሰዉነቱ
የነበረው ደስታ ሁሉም ሲሆን ከንቱ
መቋቋም አቅቶት ሲዝል ጉልበቱ
ተዋረድኩኝ ብሎ ሲታየዉ ሽንፈቱ
እማምላክ አንብባ ጭንቀቱን ከፊቱ ።
እሩህሩህ ናትና እናቴ አዛኚቱ

የዶኪማስ ጭንቀት ሀዘኑ እንዲፈታ 
ድንግል ልታማልድ ሄደች ወደ ጌታ
ተዓምር የሚያደርግ ስላላት ቃልኪዳን
"ወይንኪ ዓልቦሙ "አለችው ልጇን ።
 
ልጇም ሰማና የናቱን ልመና
ውሃውን ቀየረዉ ወደ ወይን ቃና ።

ትናገር ኤልሳቤጥ ትመስክር ታምሯን
የሰላምታዋን ቃል ስትሰማዉ ድምጿን
በምንፈስ ተሞልታ ለክብሯ መስገዷን
በማሕፀኗ ያለዉን ፅንስ ማዘለሏን ።
ልቧ ሀሴት አርጎ መጮኋን በደስታ
ፅንሱም እደዘለለ በድንግል ሰላምታ ።

ምድራዉያንን እኛን ወክላ
ለክብሯ ሰገደች "ሰላም ለኪ "ብላ
ሰማያዉያንን ሁሉ ወክሎ
ገብረኤል አበሰራት" ሰላም ለኪ "ብሎ

ታደያ በኛም ዘመን አሁን ባለንበት
የድንግል ተዓምር በሚገለጥበት
ዓለም በምልጃዋ ድህነት ባገኝበት 
ታድያ ለምን ካዱ ጠፋባቸው እውነት ።

አይናቸው እያየ ገድል ታምራቷን
ጆሮአቸውም ሰምቶ ሙታን ማስነሳቱዋን
ታድያ ለምን ይሆን ሰው ናት ማልታቸዉ
ስላልተፃፈ እንጂ ፍቅሯ በልባቸው ።

ከዚህ ሓጥያት ለመዉጣት ለመቅመስ ፍቅሯን
እንጠይቅ ስለሷ ይንገሩን ታምሯን ።
እውነትን ተማሩ ግቡ ወደ በረቱ
የእውነት አማላጅ ናት ድንግል አዛኚቱ ።

ማዕበል ባነሣ 
ወጀብ ቢበረታ
ሁከትና ዋይታ 
ቢሆን እንኳን ላፍታ
መታወክ መረበሽ
ከቶ አያስፈልም
ከእርሷ ጋር እያላችሁ
አትደንግጡ አይዟችሁ
            መርከቧ ጽኑ ናት
            አትሰምጥም አጠፋም
            ጌታዋ ትጉህ ነው 
             ከቶ አያንቀላፋም
             ይህች መርከብ ድንቅ ናት
             እስኪ እንቀኝላት
             አማናዊት መርከብ
             #ቤተ-ክርስትያን ናት።
የእምነታችሁን ጽናት
ትዕግሥታችሁን ሊያይ
ተኣምራቱን ሊገልጥ 
ማዳኑንም ሊያሳይ
ያንቀላፋ መስሎ
ጸጥ ቢል ባርምሞ
ተስፋችሁ አይጨልም 
ዝም አይልም ፈጽሞ።
           ምክንያት ሳታበዙ 
           ሁሌ ብትጸልዩ
           አድነን ብላችሁ
           በእምነት ብትዘምቱ
           ያኔ ይገሠጻል 
           ማዕበል ነፋሱ
           ኑፋቄ ክህደቱ።
           ታሪክህን እወቅ እንዳትሆን መናፈቅ
ትውልዱ ተጠንቀቅ ፈጥነህ እንዳትወድቅ
ምን ያለ ዘመን ነው ዘመነ መቅሰፍት
መለየት ያቃተው እሬት ከፍትፍት
ምን ያለ ዘመን ነው ዘመነ ተልካሻ
መለየት ያቃተው በጎችን ከውሻ
ምን ያለ ዘመን ነው ያረጀ ያፈጀ 
ወንድም ከወንድሙ እርስበርስ ያፋጀ
ምን ያለ ዘመን ነው ዘመነ ውጥንቅጥ
የሰውን ልጅ ሁሉ በኃጥያት የሚያጠልቅ
ምን ያለ ዘመን ነው ዘመነ ዘለፋ 
ወንድም ለወንድሙ የማይሆነው ተስፋ
ምን አይነት ዘመን ነው ክህደት የበዛበት
የዲያቢሎስ ሥርዓት የተንሰራፋበት
ወገኔ ተው ዕወቅ ተው ዕወቅ
እባክህ ተጠንቀቅ ለራስህም ዕወቅ   
ትዕቢት ያጀገነው
ራሱን መውደዱ ልቡን ያሳበጠው
አምላኩን ለመግደል ሰይፍ የመዠረጠው
እንደ ነዳጅ ረግጦ ሰይጣን 'ሚሾፍረው
የጋኔን መኪና ሄሮድስ የተባለ
144 ሺህ ጠርቶ የገደለ
ለካስ ዛሬም አለ።
ጳውሎስ ቃል ሲያወጣ ጴጥሮስም ሲፈውስ
'ግደል' የሚል ጋኔን ከአንጀቱ ተጣብቆ ክፋቱ 'ሚላወስ
ከነገሥታት መኻል ኔሮን የተባለ ነበረ አንድ ቀውስ።
የስንቱን ከተማ መኖሪያ አቃጠለ
አንዱን በሰይፍ ጣለ
በእንጨት ላይ ዘቅዝቆ አንዱንም ሰቀለ።
ለካስ ንጉሥ ኔሮን ዛሬም ሰይፉን ስሏል
ዘቅዝቆ የመስቀሉ ሥራውም ቀጥሏል
መቅደሱን አቃጥሎ እሳቱንም ሞቋል
እንደ በቆሎ እሸት የሰው አካል ጠብሷል
ለካስ ዛሬም ኖሯል!
በቅድስቲቱ አገር ባገሬ በ'ማማ
ከጥንት ግፍ መኻል ምን አለ ያልተሰማ?
መንኮራኩር ሠርቶ አካል የሚፈጨው
የሰው አካል ገፎ የሚነሰንስ ጨው
ከአንበሳ 'ሚያታግል
በዕብን ወግሮ 'ሚገ'ል
በቁም አሥሮ 'ሚያነድድ
ቆዳ 'ሚቀረድድ
እንደ ጥንቱ ኔሮ
እልፍ ነው ዘንድሮ።
ግራኝ ግብሩ አልሞተም ሕያው ነች ዮዲትም
መቅደስ ሚያነድና ካህንን የሚሰድ አይታጣም የትም።
የነ ሜንዴዝ እሾኽ መቼ ተነቀለ?
ይኸው አመርቅዞ ስንት አማኝ ገደለ።
በአየር ላይ በሮ መርዙን የረጨብን ጥልያን መች ጠፋ
መርዝ የሚያዘንብ ኪይ ቦርድ በዘመኑ አየር ቀጥሏል ቀጠፋ።
እነ ሄሮድስ አሉ
እነ ኔሮን አሉ
እነ ግራኝ አሉ
እነ ዮዲት አሉ
ድምጥያኖስ አለ ዲዮቅልጥያኖስ
የጋኔን ቀኝ እጅ የዲያቢሎስ በርኖስ::
መክስምያኖስ አለ አማኝ እየቀጣ
ቆስጠንጢኖስ 'ሚባል ንጉሥ እስኪመጣ
መራራ ሕይወቴ ጣፈጠ በማርያም
ማዘን ስደት ይቅር እስከ ዘለዓለም
ተፈውሷልና በእመቤታችን
የመሪባ ውኃ ተባረከልን
በእግዝእትነ ማርያም እንድናለን
ሀገሪቱ መልካም ኑሮዋ መራራ
በስደት አለቀ ወገኔ በተራ
ሽማግሌ እንዲጦር ህፃናት እንዲያድጉ
ኤልሳዕን የሚተካ አባት ሰው ፈልጉ
       ማሰሮ አምጡ ጨውም ጨምራችሁ
       ሞት አንዳይነግስ በመካከላችሁ
       ማረን እንበል ኤሎሄ ብለን
       እንዋደድ እንዲሰምርልን
ትውልድ ሁሉ ብፅዕት የሚሉሽ
ኢትዮጵያን እንባዋን አብሽ
ታለቅሳለች እና እማማ ኢትዮጵያ
የወላዶች መካን አርገዋት ልጆቿ
ዓለሙም ንብረቱም ሁሉም ያልፋልና
ይበቃናል እንበል በቀና ልቦና
      የህፃናት ድምፅ ተሰማ በራማ
      ስለሆነች ምድሪቱ አኬልዳማ
      የዘገየ ቢመስል እግዚአብሔር
      ቀድሞ ይፈርዳል ሳሉ በምድር
የአቤል ደም ፀባኦት ደረሰ 
ቃየልስ ወዴት ገሰገሰ
ለአዛኝቷ ሁሉ ይሆናልና 
ንገሯት በጽኑ ልመና
አኔ የኬፋ ነኝ የአጵሎስ አትበሉ
የተለያየ መንግስት አይጸናም እንዲሉ
የኢትዮጵያ ልጆች አንድ ነን ሁላችን
ልዩነት እናጥፋ ከመካከላችን
      ስንዴ መሃል እንክርዳድ አንዝራ
      ተደምስሷል የዲያበሎስ ሴራ
      በአስጨናቂዎች እጅ አትጣለን
      ፍረድልን እናነባለን
ለልጁ አባት ይገደዋልና
አምላክ ሆይ ተመልከተን ናና
ስለማርያም ብለን ለምነን
አልፈናል ያን ክፉ ዘመን
ሀገርን አይተውም ያለ አንዳች ጻድቅ
ስውሩም ይታያል አይሆንም ድብቅ
የአባቶቼ እርስት ስሟ ቶኔቶር
ገበዟ ጊዮርጊስ ነው አሥራት የድንግል
      ዳሯን እሳት መሃሏን ገነት
      ለእኛም ይስጠን ፍቅር አንድነት
      የተሰዓቱ ቅዱሳን መሸሻ
      ኖላዊ  ኄር ጠባቂሽ ነው ጋሻ
ትውልድ ሁሉ ብፅዕት የሚሉሽ
ኢትዮጵያን እንባዋን አብሽ
ትውልድ ሁሉ ብፅዕት የሚሉሽ
ሀገሬን እንባዋን አብሽ

ሊቀ ነቢይ ሙሴ፤
 ከሲና ሲመለስ ፥ሕጉን ተቀብሎ፤
 ካ’ምላክ ተነጋግሮ፤
ብርሃነ ገጹ አንፀባርቆ ኖሮ፤
የሰናፍጭ ታህል ቅንጣተ ፀዳሉ፤
በፊቱ መሳሉ፤
አሮን ፣ እስራኤልን ፍጹም አስፈራቸው፤ 
ሊያዩትም አልቻሉ።

ስለዚህ ለመኑት፤
“ፊትህን በበፍታ ሸፍንልን” አሉት።

ዛሬ ግን ብርሃኑ እንደሙሴ ያይደለ፤
ቅንጣት ሳይሆን ምሉዕ፤
“የዓለም ብርሃን” ፣ “ፀሐይ” የተባለ፤
የሙሴ ፈጣሪ፤
በታቦር ተራራ ከሙሴ ጋር ሳለ፤
ብርሃነ መለኮት ክብሩን መመልከቱ፤
ከብዷቸው ሲወድቁ ፤ 
ከእርሱ ጋራ ያሉት ደቀ መዛሙርቱ፤
በምን ይሸፍነው?
ተለውጦ ፀሐይ የሆነውን ፊቱ’።

ምክንያቱማ ልብሱ ፤ ይሸፍናል ሲባል፤
ፀአዳም ከመሆን፤
ሊያዩ እስኪሳናቸው ፤
እንደ መብረቅ ባርቋል።

ከምግብ እርቄ
ሰዓቷን ጠንቅቄ
ሥርዓት አከብራለሁ
ከሥጋ ከወተት ንክች አላደርግም በደንብ እጾማለሁ
በእርግጥ ወዳፍ ሚገባ ነውና የማያረክስው
ጾምን ባልበላበት ሰዶቤበታለሁ
እጄ ሥጋም ባይዝ ሰውን ይጠቁማል
ሰው ይወነጅላል
እግሬ አመድ ሆኖበቅቤ ባዮወዛም
ወደ ጥፋት መንገድ መሮጡ አልቀረም
የውስጡ አካሌ ያ ድብቁ ነገር
ያ የልቤ ወዳጄ ቅቤና ቅባቱ
አልፎ ባይነካካው እዚያ ተደብቆ
ሰዎች ላይ ለማሴር
ክፋት ለማውጠንጠን
እንደምን ይሳነው!
አዎን ይሄ ሳይቆጠር
በርግጥ እጾማለሁ
ነጠላ አድርጌ
ቅዳሴ አስቀድሼ
በአንድ እግሬ ቆሜ
ጸሎት አደርሳለሁ
አዎን ጾመኛ ነኝ
በደንብ አከፍላለሁ
ሩጫዬን ያለግብ እደመድማለሁ።

ትፈራው ነበረ ያን መልአከሞት
የልጅሽን ፅዋ ቅመሽው አላት
ይጠፋል ኩነኔ ይጠፋል አበሳ
እንደ ፈጣሪያችን ማርያም ስትነሳ
እየባረከቻት ኢትዮጵያን በእጆቿ
በይባቤ አረገች እሷም እንደ ልጇ
ከሰው የተለየች መሆኗን ሲያበስር
ሞት በጥር ሆነ ነሃሴ መቃብር
አይሁዳዊው ቀንቶ ሲሰርቅ ሥጋዋን
የመለኮቱ ሰይፍ ቆርጠው እጁን
ብዙው ይጾመዋል የፍልሰታን ፆም
ከእህል ተከልክሎ ከሥጋ ከደም
ሐዋርያው ፊሊጶስ ትንሣኤዋን ሲሻ
ከወንድሞቹ ጋር ዕርገቷንም ሲሻ
በስሟ ተነሱ ሊፆሙ በጋራ።
እየደነገጠ እየፈራ ልቤ 
አንድነት አቅቶት ቅጥልጥል ሃሳቤ
ኮሽ ባለ ቁጥር እየፈራች ነፍሴ 
አስጨንቀዋለሁ ራሴን በራሴ
አይኖቼ ተስፋዬን ማየት ተስኗቸው
እግሮቼ ጉዞዬን መጓዝ አቅቷቸው
ይቅበዘበዛሉ መሪ ጠፍቶባቸው
ዝም ባለ ጎጆ ጭጭ ባለ ሌሊት
ጩኸት ይሰማኛል ምንም በሌለበት
የሚያሳርፍ ጌታ እንዳለኝ ይወቀው
የሚያስጨንቀኝን አምላኬ አስጨንቀው
አንተ ድረስና የጭንቄን ውል ፍታ
አልችልም አስችለኝ እንዳልጠፋ ጌታ !
ለስራ ሲሄዱ አባት ከልጁ ጋር 
ሲደክማቸው አረፉ በአንድ የሾላ ዛፍ ስር
ትንሽም ሳይቆዩ ልጅየው ለማረፍ መሬት ላይ ተንጋሎ 
አባቱን አላቸው የሾላውን ፍሬ በደንቡ አስተውሎ
አባቴ ተመልከት አምላክ ግን ሞኝ ነው
እንዴት ባክህ ልጄ ምን እያልከኝ ነው
ይህንን በሚያህል ትልቅ ዛፍ
የጥበቡን ስራ ሲያሳርፍ
እፍኝ የማይሞላ ትንሽዬ ፍሬ እንዲያፈራ ፈጥሮ
ግን ለአቅመ ቢሱ ዱባ ትልቅ ፍሬን ፈጥሮ ታዲያ ሞኝ አይደለም ብሎ ሳይጨርሰው 
አባት ጣልቃ ገብቶ ልጁን አቋረጠው
አምላክ አላማ አለው ሲፈጥረው6 ሁሉንም በም/ክ ነው እንጂ በአጋጣሚ አይደለም 
መቼም እንዳትገባ በፈጣሪ ስራ
ከዛሬ በኋላ እንዲህም አታውራ
ቢሆንም አባቴ አምላክ ልክ አይደለም 
ብሎ ተናገረ ሳያስበው ምንም
ትክክል መሆኑን ሊያስረዳ ሲቃጣው
አንዲት ፍሬ ወድቃ ግንባሩን  መታችው
አባትም አየና ይናገር ጀመረ
አልሰማም አልክ እንጂ ነግሬህ ነበረ
ልክ አንተ እንዳልከው ይሄ የሾላ ፍሬ ዱባን ቢያክል ኖሮ
ዛሬ ሞተህ ነበር አብቅቶልህ ኑሮ
ስለዚህ አትግባ በሱ ስራ ድንገት 
ምክንያቱ ከገባህ ይከተላል ቅጣት

የእሳት ትንታግ ፍንጣሪ
የድል ዜማ ወገን አኩሪ
የክብር ጥግ ማማ
የደስታ ውበት ቄጤማ
የመስቀሉን ሀይል ከግሽን የጠበሉን በረከት ዘግና
ይኸው አየኋት በለንደን የእሳት ልጅ እሳት ሆና
የደም አዙሪት ምሬቱ
የእሳት ትግል ሽረቱ
እየፈላባት አሞቷ እየታገላት ሲቃ
ታቦቷን ከራሷ ሳይሆን ከደረቷ ላይ ደብቃ
ተሻገረችው ያን ጉድ አስለቀሰችን ነፍርቃ
ጀመረች አግዢኝ ብላ
ድንግልን በደረቷ አዝላ
ታሪክ ናት ይህች ማሪያም ለተማፀናት በብርቱ
ልጇን ላመነ በልቡ ፍቅሯን ላሰረ በአንገቱ
ረሳችውና ድካሟን የልፋት ውጤት ወርቋን
ከፍ አደረገች በሥዕሏ የድንግልን ማሪያምን ስሟን
ግሸን ሆነች አሉ ለንደን ተቀይራ
መሰረተ ሕይወት ድንግል ተዘምራ
እምነት ከጉያ ውስጥ ድንገት ፈለቀና
ሃሌ ሃሌ ሆነ ድካም ተረሳና
የእኛ እርግብ አማኝቷ
የኢትዮጵያ ልጅ መሰረቷ
ቢላላባት ያሰረችው ቢበጣጠስ መቀነቷ
ተወራርዳ አሸነፈች በጌታ እናት በአዛኚ

አንድ እለት አንድ ወጣት 
አንድን የበቁ አባት 
በማለት ጠየቀ በጣም ፈልጋለሁ አምላኬን ለማየት 
ከልብህ ከፈለክ አምላክን ለማግኘት 
ልምራህ ወዳለበት ተነስ ተከተለኝ 
ታዲያ ግን አደራ ልመለስ አትበለኝ 
አምላክን ለማየት ከልብህ ከፈለግክ 
እርሱ ወዳለበት ስንሄድ ታየዋለክ
ካሉት በኋላማ ተነሱ በአንድነት ወደ አምላክ ሊሄዱ
ከጠበቀው በላይ ሩቅ ሲሆንበት ወጣቱ መንገዱ
እስኬት ነዉ ምንሄደው አምላክ የት ነው ያለው 
እርሱ አምላክ ሳለ በዚህ በበረሃ ለምን ነው ሚኖረው
እኔ ግን አባቴ ልሞት ነው ደክሞኛል 
ከምነግሮት በላይ ጉሮሮዬ ደርቋል 
አባቴ ይንገሩኝ አምላክ የት ይገኛል
እኔስ ሄድኩ እንበል እርሱ ግን ያውቀኛል
አሁን ተቃርበናል ልንደርስ ነው አምላክ ጋ
እዚሁ ጠብቀኝ እኔ ግን ልሄድ ነው ሚጠጣ ፍለጋ 
አሉትና እኚያ አባት ፈጥነው ተራመዱ
ወጣቱም በድካም ተንጋሎ አያቸው በፍጥነት ሲሄዱ
እራሱን ጠየቀ እጅጉን ተገርሞ 
እኚህ አባት ጥንካሬያቸውን ኬት አመጡት ደግሞ 
እኚያ አባት ሄደው ትንሽ እንደቆዩ 
ወጣቱ ዞረበት ምድርና ሰማዩ 
አምላኬን ሳላየው ልሞት ይሆን እንዴ 
ምነው ግን ቢያቆየኝ እስካገኘው አንዴ
ብሎ ሳይጨርሰው እዚያው ራሱን ሳተ ተንጋሎ ሜዳ ላይ 
ልክ እንደ ነቃ ዙሪያ ገባውን ሲያይ
እኚያ አባት ተቀምጠው ይፀልዩ ነበር 
እሱም ቀና ብሎ የሚፀልዩትን ይሰማቸው ጀመር 
ይስሙኝማ አባቴ 
አምላኬን አየሁት ለዚያውም ሁለቴ
ወዴት አገኘኸው እንዴትስ ለየኸው 
ባገኘኸው ጊዜስ ምንድን ነበር ያልከው 
እኔ ወጣት ሆኜ በድካም ስሰቃይ 
እርሶ ግን ሸምግለው ጥንካሬዎትን ሳይ
ያን ጊዜ አየሁት አምላኬን በእርሶ ላይ
ውሃ ጠምቶኝ ደክሞኝ ህሊናዬን ስቼ
ስነቃ ለየሁት ፀሎቶን ሰምቼ
በል አድምጠኝ ልጄ ታዲያ አሁንስ ገባህ 
አምላክ ሁሌም አለ በዙሪያ በደጅህ 
ይገለፅልህ ዘንድ 
የትም ሳትሰደድ 
በተስፋ ጠብቀው ልቦናህን ከፍተህ 
ይህንን ስትፈፅም ያኔ ታየዋለህ

ሀሁ ፊደላት ቆጥሬ
ጥበብን ለመማር መፃሕፍት ደርድሬ
ሀገሬን ወገኔን እናቴን ለመርዳት 
ድንቁርናን ጥዬ ከችግር ለመውጣት 
ጋራውን ስወጣ ቁልቁለት ወርጄ 
ከአንድ ወደ ሌላ ማለፍ ተላምጄ
ነገን ለማሸነፍ እቅድ እነድፋአለሁ
ተስፋ ስንቅ ሆኖልኝ እሩቅ አልማለሁ፡፡
     ደግሞ 
መቼነው የማያት ያቺን የብርሃን ቀን?
ነፃ ምወጣባት ከቴንሽን ሰቀቀን
መች ትሆን እያልኩኝ አማትሬ ሳያት
ያቺን የቀናት ቀን እንዲሁ ስናፍቃት
ቀናት ተሰብስበው ወራት አቀናጁ
ወራትም አብረው አመታት አበጁ
የዘመን ባለቤት ጊዜያት አቀዳጅቶ
ጉዞና መንገዴን ጥርጊያዬን አቅንቶ 
በጊዜው ውብ አርጎ ሁሉን አስተካክሎ 
የምርቃቴን ቀን ለገሰኝ በቶሎ፡፡

የእናት የአባቴ ህልም የተስፋ ቀናቸው
የብርሃን ቀን መጣች ሀሴት ልትሞላቸው
የምመረቅባት....የልፋት ካባዬን የምደርብባት
ራዕይ ዓላማዬ ግብ የሚመታባት፡፡
   ነገ!
 ሀገሬን ወገኔን የምጠቅም ዜጋ
ለእውነት ለቅንነት ጦር ይዜ ምዋጋ
የማይነቃነቅ ብርቱ ትውልድ ሆኜ
ለጥፋት የማልቆም የማልቀር ባክኜ
አንድነት ሰላምን ፍቅርን ተነቅሼ
የዳዊትን ትምክህት የምጓዝ ለብሼ
    እንድሆን ብሩህ ትውልድ ሥላሴ ድረሱ
    መላ ማንነቴን ህይወቴን ቀድሱ፡፡
የአብርሃምን ቤት እንደባረካችሁ
ትውልዱንም ታላቅ እንዳደረጋችሁ 
ብርቱ መጠለያ ዋስ ድጋፍ ሁኑልኝ 
ዓጋዕዝተ ዓለም ቀኔን መርቁልኝ፡፡

እንደ ያዕቆብ ሌሊት ይባረክ ህይወቴ
ሙሉ ሀሴት ይሁን የምርቃት ለቴ፡፡
      ባላቅን ልካችሁ
ሰዓታት ዕለታት ቀኔን መርቁልኝ
       በጴጥሮስ መክፈቻ
የገዛ ሀጥያቴን አጥባችሁ አጥሩልኝ፡፡
መልአከ ምክራችሁን ወደኔ ላኩልኝ
ዲግሪዬን በትንፋሹ እንዲቀድስልኝ
አብሳሪውን መልአክ ጠርታችሁ ላኩልኝ
የምስራች ነግሮ ደስታ እንዲበዛልኝ፡፡
ጆሮዬ ይሰማው የድንግል ሰላምታ
ይታጠፍ ጉልበቴ ይስገድ ለአንተ ጌታ
ጉዞዬን በሙሉ ባንተ ላይ ስጥለው
መቻል እስቂያቅተኝ ያኔ እመረቃለሁ፡፡

ልብ ያለህ አስተውል ጆሮ ያለህ ስማ
እግርህ እንዳይገባ ከክህደት ከተማ።
የያዝከውን አጽና ልብህ አይጨነቅ
ለጥያቄህ መልስም ሊቃውንትን ጠይቅ።
ለእውነት የቆመ ሃይማኖቱን የሚያውቅ
ንባብ ትርጓሜን ጠንቅቆ የሚዘልቅ
ተናገር ዩሐንስ አንተ ልሳነ ወርቅ።
ቄርሎስን ጠይቀው የተዋህዶን ምስጢር
የክርስቶስ ነገር እንዴት እንደነበር
ከብሉይ ከሐዲስ በማቀነባበር
እንዳመሰጠረው በብዙ ምስክር።
ነቢዩ ኢሳያስ ብርሃነ ዓለም ጳውሎስ
መዝሙረኛው ዳዊት ሐዋርያው ሉቃስ
አባ ዝክረ ማርያም ወአባ ጴጥሮስ
የስነ ዘፍጥረት ሊቅ ኤጲፋኒዮስ
ዝም አትበል ተናገር ቅዱስ ሳዊሮስ
በሥጋው ማክበሩን አምላክ ክርስቶስ።
 ጊዮርጊስ ተናገር አንተ የጥዋት ጮራ
ክርስቶስ መሲሕም ተብሎ እንደሚጠራ።
ወልድ ቅብዕ በማለት ክህደት አስተማሩ
የሥግው ቃል ነገር መች ገባቸው ዳሩ
የተዋሕዶ ምስጢር ሳይገባቸው ቅሉ
ሃይማኖት ከምስጢር ይደባልቃሉ።
ክርስቶስ በሥጋ እንደሞተ ሲያውቁ
በሥጋስ መክበሩን እንዴት አላወቁ
ሊቃውንት እያሉ ለምን አይጠይቁ
በተዋሕዶ ከበረ ብለው ሲናገሩ
ለዚህ ብሂላቸው የታል ምስክሩ።
ግብርን በማፋለስ አንድ ገጽ ካለው ከሰባልዮስ
አንድነትን ትቶ ሁለት አካል ካለው ከእርጉም ንስጥሮስ
መንፈስ ቅዱስ ሕጸፅ ካለው ከመቅዶንዮስ
ወልድ ፍጡር ካለው ከእርጉም ከአርዮስ
የዚህ ክህደቱ በምንም አያንስ።
ፈላጊዋ ጠፍቶ እውነት አለቀሰች
ግብራቸው ተቃርኖ ሀሰት ጥላት ሄደች።
ዳሩ ግን ወገኔ ይህ ክህደት ነውና
ቀኑ ሳይመሽብህ መንገድህን አቅና
እውነትን ከፈለክ ታገኛለህና
እረፍት ስላላት የህይወት ጎዳና
የያዝከውን ይዘህ በሃይማኖት ጽና።

እሲቲ ለአንድ አፍታ ስሙኝ ወገኖቼ
አሁን የምታዩኝ እንደዚ ፈክቼ
ደስታዬ ወሰን አጥቶ ከመጠን በላይ
የምረቃ ቆቡን ድፍቼ የምታይ
በጥናት ተግቼ እንቅልፌን አጥቼ
ፕሮጀክት አሳይመንት ሁሉንም ሰርቼ
ከቶ አንዳይመስላቹ የቆምኩኝ በደስታ
ያበቃኝ እሱ ነው የጌቶቹ ጌታ።
እናም እወቁልኝ የስኬቴን ምስጢር
የመቆሜን ነገር እንደዚህ በክብር
የኔ ስራ አይደለም በአንዳቸውም ቦታ
የአምላኬ ስራ እንጂ ያቆመኝ ከፍታ።

እንጠይቅ ስለሷ እውነታው ያልገባችሁ
ከምትናገሩ  እንደመጣላችሁ
አበዉን እንጠይቅ ይንገሩን ባካችሁ ።
ብዙ አባቶች አሉ የለበሱ ፍቅሯን      
ታምራቱዋን ያየው የተደረገለት
ዶኪማስ ይመስክር ይናገር ስለ እውነት ፦
በዛ በሰረጉ ቤት ቃና ዘገሊላ
ሰርገኛዉ ታድሞ ሲጠጣ ሲበላ ፦
ድንገት በመሀከል ወይኑ በመጥፋቱ
ዶኪማስ ተጨንቆ ሲርድ ሰዉነቱ
የነበረው ደስታ ሁሉም ሲሆን ከንቱ
መቋቋም አቅቶት ሲዝል ጉልበቱ
ተዋረድኩኝ ብሎ ሲታየዉ ሽንፈቱ
እማምላክ አንብባ ጭንቀቱን ከፊቱ ።
እሩህሩህ ናትና እናቴ አዛኚቱ
የዶኪማስ ጭንቀት ሀዘኑ እንዲፈታ 
ድንግል ልታማልድ ሄደች ወደ ጌታ
ተዓምር የሚያደርግ ስላላት ቃልኪዳን
"ወይንኪ ዓልቦሙ "አለችው ልጇን ።
ልጇም ሰማና የናቱን ልመና
ውሃውን ቀየረዉ ወደ ወይን ቃና ።
ትናገር ኤልሳቤጥ ትመስክር ታምሯን
የሰላምታዋን ቃል ስትሰማዉ ድምጿን
በምንፈስ ተሞልታ ለክብሯ መስገዷን
በማሕፀኗ ያለዉን ፅንስ ማዘለሏን ።
ልቧ ሀሴት አርጎ መጮኋን በደስታ
ፅንሱም እደዘለለ በድንግል ሰላምታ ።
ምድራዉያንን እኛን ወክላ
ለክብሯ ሰገደች "ሰላም ለኪ "ብላ
ሰማያዉያንን ሁሉ ወክሎ
ገብረኤል አበሰራት" ሰላም ለኪ "ብሎ
ታደያ በኛም ዘመን አሁን ባለንበት
የድንግል ተዓምር በሚገለጥበት
ዓለም በምልጃዋ ድህነት ባገኝበት 
ታድያ ለምን ካዱ ጠፋባቸው እውነት ።
አይናቸው እያየ ገድል ታምራቷን
ጆሮአቸውም ሰምቶ ሙታን ማስነሳቱዋን
ታድያ ለምን ይሆን ሰው ናት ማልታቸዉ
ስላልተፃፈ እንጂ ፍቅሯ በልባቸው ።
ከዚህ ሓጥያት ለመዉጣት ለመቅመስ ፍቅሯን
እንጠይቅ ስለሷ ይንገሩን ታምሯን ።
እውነትን ተማሩ ግቡ ወደ በረቱ
የእውነት አማላጅ ናት ድንግል አዛኚቱ ።
በአገልግሎት ጋሪ በልኡክ መኪና
ነዳጁ #ፍቅር ነው ፍሬኑ #ትሕትና።
መኪና በመንገድ ፍሬን ከሌለው፣
አገልጋይም እንዲሁ ትሕትና ካነሰው፣
መፃኢ ዕጣቸው መጋጨት ብቻ ነው።
ነዳጅና ፍቅርም ይመሳሰላሉ፣
ፍቅር ይኽኛውን ነዳጅም ያኛውን ያንቀሳቅሳሉ።
ተስፋ መስታወት ነው #ትውፊት ስፖኪዮ፣
እምነት ደግሞ መሪው የአቅጣጫ መለዮ፤
በእምነት መሪነት በተስፋ መስታወት ወደፊት እያሉ፣
በአዕምሮ ማኅደር በትውፊት 'ሚታዩ ኋላዎችም አሉ።
ሚንቀሳቀሱበት 'ሚሽከረከሩበት #ትግኃት ይባላል የመኪናው ጎማ፣
ትግኃት ቅንዓትም ጡሩምባው 'ጲጵ' የሚያደርጉበት ከሃይማኖት መንገድ ዞር እንዲል ጠማማ።
ከእነዚህ ዕቃዎች አንዱ ከጎደለ ወይ ከተጣመመ ወይም ከተበሳ፣
መኪናው አሮጌ ይባላል ከርካሳ።
ጥገናና ሰርቪስ መለዋወጫ ዕቃ ለሚያስፈልገው ሰው፣
መካኒኩ ካህን ፣ ላቫጆው ንስሐ ፣ ጋራጁ መቅደስ ነው።
ሕግ አስከባሪዎች ፖሊሶችስ ካሉ፣
ሥርዐት ቀኖና ተብለው 'ሚጠሩ ትራፊኮች አሉ።
በሃይማኖት መንገድ ሲወጡ ሲወርዱ፣
መጠመቅ ብቻ ነው የመንጃ ፈቃዱ።
እሳት ወይስ ውሀ
ሀዘን ወይ ፍስሀ
አንዱን የግድ ምረጥ
ልብህ ባንዱ ይቁረጥ
ወይ ብረድ ወይ ተኩስ ፡በመሀል አትልፋ 
ለብ ብለህ ካፉ ላይ፡ ውጭ እንዳትተፋ
ጨለማ ወይ ብርሀን
አንዱን ምረጥ ዝገን
ሞት ወይስ ህይወት
ሀሰት ወይስ እውነት
መዝሙር ወይስ ኮንሰርት 
አንዱን የግድ ምረጥ
ጣዖት ወይስ ታቦት
 ሲዖል ወይስ ገነት
ይሄኔ አስተውለህ 
አስበህ መርምረህ
ካላወክ ጠየቀህ
በውነት በቅንነት ፡ በበጎ ህሊና
አንዱን ምረጥና ፡ በንፁህ ልቦና
ተወለድ ወንድሜ ዳግም እንደገና ፡፡
ስታመነዝር አገኘናት፣
ብለው አካልበዋት፣
ከጌታ ፊት እያቻኮሉ፣
ከእግሩ ሥር አምጥተዋት ጣሉ፡፡
ምን ትላለህ ? ስለዚች ሴት፣
ይዘናታል በማመንዘር ኃጢአት፣
ሙሴ እንደው በሕጉ፣
ብሎናል ወግራችሁ ግደሉ፣
አንተስ ምን ትላለህ ?
ይሰማ እስኪ ፍርድህ … ?
ይላሉ ከሳሾች
ወንዱን አስመልጠው ፣ ሴቷን አሳዳጆች፤
እውነት አንሻፋፊ ፣ ግማሽ ምስክሮች፤
ኢየሱስ መለሰ
ጐንበስ ብሎ ከምድር ፣ አንዳች እየጻፈ፤
ከʻናንተ መካከል ፣ ነውሯ ያላገኘው፤
ድንጋይን ከሯሷ ፣ አሁኑ ይጫነው፤
ብሎ ሳያበቃ ፣ ቀና ሲል ካለበት፤
ከርሷ በቀር የለም ፣ ከተከሳሿ ሴት ፤
ለካስ ሁሉም ጥሎ ፣ ከዚያ ሥፍራ የጠፋው፤
ከርሷ ጋር ተጋድሞ ፣ ዕድፉን ባያየው ነው፡፡
ያመነች ግን እርሷ ፣ ተከናወነላት ፤
መንገዷን ቀየረች ፣ ከሞት ወደ ሕይወት፡፡ 
ዳግም ለመወለድ እንደማትመጣ
ደግሞም እናምናለን!
ስለ ኖኅ ኪዳንህ ምድርን በእሳት እንደማትቀጣ
በቃ እንጨፍራለን!
እንሰየጥናለን!ለመጨረሻ ፍርድ ዳግም እስክትመጣ።
አሁን በዚህ ሰዓት!?
 ልምጣ ብትል በየት!?
መልካም ሥራን ሳይሆን ክፋትን አጥብቀን
የምህረት መንገድህን ዘግተናል አርቀን
በትዕቢት አንደበት!
ንስሐ አያሻንም ጻድቃን ነን ብለናል
አሁን በግብራችን ሰይጣንን መስለናል።
ዳግም ብትመጣም
ባስቀመጥኸን ምድር ከቶ አታገኘንም
መናፍስት ሆነናል ሥጋ እንኳን የለንም
አንተ ፍቅር ስቦህ የለበስኽው ሥጋ
በምን እንደሁ እንጃ ተወስዷል ከእኛ ጋ
አሁን በተለምዶ ሥጋ የምንለው
አጥንት የሸፈነ <የኃጢአት ክምር> ነው።
ያማረ ያጌጠ አዲስ ቤት ሰርቼ
እስክመለስ ድረስ አደራ ሰጥቼ
ሰፈሩን መንደሩን ቀየውንም ትቼ
ብዙ ዓመታትን ኖሬ ከዛ ሀገር ወጥቼ
አሁን ተመልሼ ስጎበኘው ቤቴን
አይኔን ማመን አቅቶኝ በእጄ ይዤ አፌን
እንዲጠብቅልኝ አደራ ይልኩት ሰው
እሳት ሲያነድበት ሲያጨስበት ኖሮ
ጣሪያውም ጠልሽቶ ግርግዳውም ጦቅሮ
ተረጋግጦ ሳየው ውስጡ ተሰባብሮ
እራሴን ታዘብኩት አዝኜ ከውስጤ
ድሮም!በሰው ተማምኜ ትቼው መቀመጤ
እንግዲ ፍረዱኝ!እስክመለስ ድረስ
ያደፈውን ዘመን በጊዜው እስካድስ
ጣርያ ግርግዳውን ወለሉን አፅደቶ
ያፈራርሰውን ካልጠበቀኝ ሰርቶ
እፋረደዋለው ህግ በፊት አቁሜ
ግን እስከዛው ድረስ
ሰጥቼዋለሁኝ ጥቂት ቀሪ እድሜ።

 አዕሩግ አመ በከዩ ብካየ
ረከቡ ወለተ ዘታሥተሰሪ ጌጋየ
ለወንጌላውያን ኩልነ ዘኮነተነ ምጉያየ
ኢያቄም ወሀና ወለዱ ሰማየ
ሰማዮሙኒ አሥረቀት ፀሐየ
ምስራቀ ምስራቃት ሙፃዕ ፀሐይ
እግዝእትየ ዘመና ሙዳይ
ተወልደት ዮም ዳግሚት ሰማይ "
አረጋውያኑ ― በእጅጉ ቢያለቅሱ፣
በደል በምታርቅ ― በሴት ልጅ ተካሱ፤
ለወንጌልም ልጆች ― መሸሻቸው ካለም ፣
ሰማይን ወለዱ ― ሃናና ኢያቄም ፣
ሰማይዋም (ሰማዯም) ፀሐይን ― አውጥታለች ለዓለም፤
የምሥራቃት ምሥራቅ ― መውጫዋ ለፀሐይ ፣
የፍጥረት እመቤት ― የመናዋ ሙዳይ ፣
ዛሬ ተወለደች ― ዳግማዊቷ ሰማይ
እባክህ አምላኬ- ብትሬን ቀባና
እኔም ልወዝወዘው-የሙሴን ጎዳና
ያላንዳች ፍርሃት-ያለምንም ችግር
ባህሩን ከፍዬ- ህዝቤን እንዳሻግር፡፡
አቤት የኔ ጌታ ይህም አያረካም
በቃልህ ታምኜ -ከሆንኩልህ መልካም
ለእኔም ፍቀድልኝ-ያብራምን ምልክት
ከምድር አሸዋ-ዘሬ እንዲበረክት፡፡
አቤቱ ምን ልሁን-ይህም አልጠቀመኝ
እስቲ እንደ ዮናስ-ህዝብ ፊት አቁመኝ
ትንቢቴን ሰምቶልኝ-ሀገር ይተራመስ
ሰው እህል ይጡም-ከብቱም ሳር አይቅመስ፡፡
ይህም አያረካም-ይልቅ እንደዳዊት
አንተን በሚፈራ-ብዙ ሺህ ሠራዊት
ዙፋኔ ተከቦ-በደስታ እንዳመልክህ
የዚህን ሰው ኮከብ -አውጣልኝ እባክህ
አደራህን ታዲያ- ጭንቅ አትወድም ነፍሴ
ልመናዬን ሰምተህ-ካደረግከኝ ሙሴ
መከራውን ማረኝ-ያርባ ዓመት ስደቱን
በሲና በረሃ-መራብ መጠማቱን፡፡
ነቢዩ ዮናስን -አርገህም ስትፈጥረኝ
የባህሩን ፍዳ- ያሳውን ሆድ ማረኝ፡፡
አብረሃምን ሆኜም-በደስታ ሳመልክህ
ልጅህን እረደው-አትበለኝ እባክህ፡፡
የዲዊትም ኮከብ-በኔ ላይ ሲወጣ
እባክህ አምላኬ -ጎልያድ አይምጣ፡፡

ምን ነው ዛሬ ሊቁ ቅዱስ ያሬድን በሆንኩ፣
ኤፍሬምንም በተካሁ ሕርያቆስን በመሰልኩ፣
ገብርኤልን በሆንኩኝ ሰላም ለኪን በዘመርኩ።
ንዒ ንዒ ባልኩሽ ቁሜ አባ ጊዮርጊስን ተክቼ፣
ሰቆቃሽንም በጻፍኩ ጽጌ ድንግልን ሰምቼ።
አንድም በራዕይ ሆኖ ወይንም ሌሊት በህልሜ፣
ከፊትሽ ላይ ሰግጄ እመቤቴ ባልኩሽ ቁሜ።
አዎ አመቤቴ ነሽ.........!!!!
አባ ጊዮርጊስን አልሁን የያሬድም ይቅርብኝ፣
አባ ጽጌ ድንግልን አልሆን ኤፍሬምንም አታሳይኝ፣
ሕርያቆስን ሁኜ ባልቀኝም ቅዳሴ፣
አመቤቴ ልበልሽ በምችለው በራሴ።
አዎ እመቤቴ ነሽ.........!!!
ንግስት አለሽ ዳዊት ቀድሞ፣
ሙሽራ አለሽ ልጁ ቆሞ፣
የተነበየልሽ ነቢዩ በትንቢት እንቅልፍ አልሞ፣
የታደሰብሽ ስምዖን የበኩር ልጂሽን ስሞ።
ድንግልም እናትም ሆነሽ የረቀቀብሽ ምስጢሩ፣
ሰማይ መሬትን ሆነሽ የልዑል አምላክ ሀገሩ፣
አሁን ምንድን ነው ነውሩ ስለ ቅድስናሽ መንገሩ።
ስለ ማርያም ማውራቱ ስለ ጽዮን ማስተማሩ?
አዎ እመቤቴ ነሽ..........!!!
ድምጽሽን የሠማሁት ከእናቴ ማህጸን ስወጣ፣
ሀኪም ቤት ሳይኖር ቀድሞ አምቡላስም ሳይመጣ፣
እኔ ለመውለድ በምጥ ስትጨናነቅ እናቴ፣
ጎረቤቶቹ ቁመው እያሉ ነበር " #እመቤቴ "!
የሰማሁትን ቀድሜ እኔም እላለሁ እንደናቴ
ይህን ታላቅ ስም እንቁዕ የሚባለውን " #እመቤቴ !"
አዎ እመቤቴ ነሽ
አቅሙ ኑሮኝ ባልደርስም አዲስ ቅኔና ዜማ፣
ባልሰማቼውም ምስጋናሽን መላእክቱንም ከራማ፣
የደረሱትን አባቶቼ የሚገባውን ከአንጄቴ፣
ሰአሊ_ለነ "ልበልሽ ፍቀጂልኝ እመቤቴ
ሰዓሊ_ለነ_ቅድስት ይልሻል ተማሪ፣
አንቺ አደለሽም ወይ የአይነስውር መሪ!
ድውይ በፈወሰ ሙታንን ባነሳ
ይሰቀል ተባለ ውለታው ተረሳ።
ክርስቶስ ይሰቀል በርባንን ልቀቀው
ብሎ ተናገረ ሀጢያት የናፈቀው።
የይሁዳ ክህደት ዓይኑን ያፈጠጠ
ለሰላሳ ብር ሲል አምላኩን የሸጠ።
ቸሩ መድሐኒዓለም ብዙ ተገረፈ
መከራው ቢጠናም በትዕግስት አለፈ።
እየተጋገዙ ጨርሶ እስኪቀር አጥንቱ
የአዳም ዘርን ሁሉ ከሲኦል ለማውጣት
ፈጣሪ በፍጡር ተቀበለ ቅጣት።
ተሰቀለ ብላ ስታዝን እናቱ
ገድለነዋል ብለው አህዛብ ሲዘብቱ
አዳኙን ቢገድሉት ያለ አንዳች አበሳ
ሞትን ድል አድርጎ ክርስቶስ ተነሳ።
የዕንባ ጅረት ባይታይ በጉኝጭ በደረት ባይኖር ማቅ መልበስ ማንባት ቢሳን በአንደበት
ከል መነስነስ ቢቀር ቅይጥ ቢሆን ህሊና
መድረስ ባንችል ከዚያ ጥግ ሕይወት አዙሪት ሆና
ቅርብ ማደራችን እንደሁ አይቀር ከዚህ
ዕጣ ፈንታችን ነውና
እንደ ኖኅ ዘመን እንደጠፉ በማይ ንፍር
ተለካክፈን በሥጋዊ ጥምር ፍቅር
ቀልጠን እንዳንቀር እንደ ሰዶም ድኝ ገሞራ
ፋታ በሚያሳጣን ስጋዊ ምንዘራ
እስከ መቼ ይሆን እኔስ በውስጤ ማልቀሴ
ጥርኝ አልባ ሕይወት ማጣቴ ለነፍሴ
ስንት ዘመን ሙሉ ከኔው እየዋሉ ጥልና ክርክር                   
የናኙ በውሰጤ ፍቅር አልባ ምስጢር
ተጣብቀው ’ሚኖሩ ከጉያዬ ሥር
ከኔው ጋር ሲከርሙ ነፍሴን እያደሙ
ቁስለቱ ቢሰማኝ ውስጤን ቢያሳምሙ
ካቅሜ በላይ ስበላ
ያገኘሁ መስሎኝ መጋቢ አባ መላ
ሆዴን ሳጠረቃ ሥጋዬን ሳደልብ
ሆድ አምላኩ ሆኜ ሳብል ስስገበገብ
ነፍሴን ጥግ ጥዬ ከታዛው ባሻገር
ሕይወት ይጥም መስሎኝ እንዲያው ስውተረተር
ያለም ሕይወት ሳንካው መዘዙ
መጨነቅ መተከዙ 
ከውስጤ ገብቶ እኔነቴን ቢያምስ
ከነፍሴ ጥጋት መንጭቶ የውስጤ ረቂቁ መንፈስ
አነቃኝ አናጥቦ ከጠሊቁ እንቅልፍ
ሊመልሰኝ በንስሐ ከውድቀት አፋፍ
አነባ ውስጤ የንስሐ እንባ
ቢያቀል ሸክሜን ንዶ ለላይኛው አምባ
ምን ገዶኝ ማንባቱ ቢመነጭ ከልቤ
የጌታዬን ማዕድ እንዳልቀር ተርቤ 
በንስሐ ጠበል ኃጢአቴን አጥቤ
መኖርን እሻለሁ ትሩፋት ደርቤ
ፈሪሳዊው እውቅ መምህር
ሊቅ አልነበርክ ያገር ክብር?
የምርጥ ምርጥ ከእውቅም እውቅ
ነበርክ እኮ የአይሁድ ሊቅ
ግና ሕግ አዋቂ ነህ መባሉ
መምህር ነው ቢልህ ሁሉ
የውስጥህን ስቃይ ገልጠህ
ሚዛን ባይደፋ እውቀትህ
የሰው ሙገሳ ድለላ
ውስጥ ባዶህን ባይሞላ
አስገራሚው ድብቅ ጉዞህ
ከቀን ለሊት አስመርጦህ
ወደ ጌታ መገስገስህ
ሊቅ ስትባል መጠየቅህ
ሕይወት አሲዞ መለሰህ።
የተራበ ነብር ከሩቅ ተመልክታ
ሚዳቋ ፀለየች....
"አውጣኝ አውጣኝ" አለች ለፈጠራት ጌታ
ነብሩም ተርቦ
ወደ አምላኩ ቀርቦ
ሚዳቆዋን አይቶ - አንጀቱ ከሆዱ እንደጠጣበቀ
ፈቅዶ እንዲሰጠው - አምላኩን ጠየቀ
የሁለቱን ማብላት - የሁላችን ሰሪ
ፀሎታቸውንም - ሰማቸው ፈጣሪ
አምላክም በድምፁ - ሚዳቆዋን አላት
"እሩጠሽ አምልጪ - ከበረታ ጠላት"
ነብሩንም አለው - "እሩጥ ተከተላት
ምግብህ አርገህ ብላት
ሚዳቆዋ ስትሮጥ
ከነብር ለማምለጥ
ነብሩም ሲከተላት
ሆዱን ሊሞላባት
ቋጥኙን ስትዘል እግሯ ተስፈንጥሮ
ሆዱን ብትረግጠው  የተኛው ከርከሮ
ከእንቅልፉ ሲነቃ ልክ ሲደነብር
ጉሮሮውን ያዘው የፀለየው ነብር
ቤተ ክርስቲያክርስቲያን ቅድስት እመ ኵሉ፣
የወንጌል ማኅደር የጸናብሽ ቃሉ፣
ስብከትሽ ሰላም ነው ለዓለም በሙሉ፤
አፅራረ ሰላም ግን አንቺን ይጠላሉ፤
ተልእኮሽ ፈውስ ነው ለታመሙ ኹሉ፤
መዳን የማይወዱ ከአንቺ ይሸሻሉ፤
ጭራሽ ሊያሳድዱሽ ይመካከራሉ፤
አጥፍቶ ጠፊዎች ሊያጠፉሽ ይሻሉ።
የጥፋት ልዑካን ለጽድቅ ያልታደሉ፣
ሕንፃሽን በእሳት አቃጠሉት አሉ፤
ጣሪያ ግድግዳዉን አፈረሱት አሉ፤
ባያውቁት ነው እንጂ ቢጠፋቸው ውሉ፣
በአንቺ እሳትነት አብረው ይጨሳሉ፤
በማገዱት እንጨት ኋላ ይነዳሉ፤
ዛሬ እንዳፈረሱሽ ነገ ይፈርሳሉ፤
በሠፈሩት መጠን ዋጋን ያገኛሉ።
አህዛብ ግብዞች ሆይ የሰይጣን ፈረሱ፣
ደስ ካሰኛችሁ እሳት መለኮሱ፣
አቃጥሏት ግዴለም ጣሪያዋን አፍርሱ፤
ግድግዳ ወለሉን ብሎኬቱን አንሡ፤
ለጊዜውም ቢኾን ቅፅሮቿን ደምስሱ፤
ልጆቿን በሙሉ ደም ዕንባ አስለቅሱ።
ነገር ግን ጌታዋ ሲቆጣ ንጉሡ፣
መቃጠላችሁን ፈጽሞ እንዳትረሱ፤
ጽዋ ተርታችሁን ዘወትር አስታውሱ፡፡
ጌታ ችሎ ችሎ መዓቱን ሲያመጣ፣
ቅፅሩን ለማስከበር ሲፈርድ በቁጣ፣
በተራ መንደድ ነው የኹላችሁ ዕጣ፡፡
እስከዚያው ድረስ ግን እስኪመጣ ጌታ፣
የዓለምን መድኀኒት የሕዝብን አለኝታ፣
ቤተ ክርስቲያንን አፍርሷት በአንድ አፍታ፤
አቃጥሏት ግዴለም አንድዷት በተርታ፡፡
እርሷ በትረ ወንጌል የሾለ ብረቱ፣
ብትቆሙ ደፍራችሁ በኃያል ስለቱ፣
ደዌው ለእናንተ ነው ሕመሙ ጉዳቱ።
ጣሪያና ግድግዳው አካሏ ቢደማ፣
ብትነድ ብትቃጠል በክፉዎች ፊርማ፣
መቅደስ ማኅሌቱ ቢመስልም ባድማ፣
አትፈርስም በፍጹም በግብዞች ዐድማ፤
እሳት የሚያነዳት አይደለችም እማ፤
በክርስቶስ ፍቅር ተቃጥላለች ቀድማ፡፡
ቤተ ክርስቲያን ይቺ ምድራዊቷ፣
መለኮት እሳት ነው ጥንትም መሠረቷ፣
የክርስቶስ ደም ነው እስትንፋስ ሕይወቷ፣
አቃጥሏታልና ክርስቶስ እሳቷ፣
አጽንቷታልና አምላክ ባለቤቷ፣
በፍጹም አትፈርስም ጽኑ ነው ዐለቷ፤
በጠላት ዘመቻ አይኾንም ኅልፈቷ፡፡

የያሬድ ዝማሬ የአዘማመር ስልቱ
የበገናው ቃና መሠንቆ ቅኝቱ
የከበሮው ውበት የዋሽንት ፍሰቱ
ነበረ ተፈጥሮአቸው ስብሐትን ሊዘሩ
ነበር ተፈጥሮአቸው ስርዓትን ሊያከብሩ
መንፈስን አድሰው ውበትና ሊደምሩ
ስንዱዋ እመቤት ቤተክርስቲያን ቅድስት
ሁሉን አስተማረች እንዳለ በስርዓት
ዛሬማ አፍ የፈታ ሁሉ እያንጎራጎረ
ቀኖና ትውፊቱን እየሸረሸረ
የመዝሙር ስርዓቱ ስልቱ ተቀየረ
መዝሙር ዜማ ሳይሆን ጩኸት ሆኖ ቀረ
ለነፍስ ተትቶ ለስጋ እያደረ
ሳኦልም ከደዌው እንዳልተፈወሰ
ወይኒውም በመዝሙር እንዳልፈራረሰ
መዝሙር ቅዱሳንን እንዳላወደሰ
ዜማን ሀዘን ገባው መዝሙር አለቀሰ
ንጉስ ገ/መስቀል ከግሩ ጦር ሰክቶ
በፍፁም ተመስጦ አለምን እረስቶ
እንዳልነበር ሁሉ ፀጋችን ምግባችን
መዝሙር አንገት ደፋ ከመላዕክት በላይ አዋቂዎች ሆነን
ሰይጠፋ መዝሙሩ እስከነ ስረዓቱ
ፈር እየለቀቀ ዘማሪ ነኝ አለ ሁሉም በየቤቱ
በጠፋበት ሁሉ ተጥሶ መክሊቱ
መዝሙር አለቀሰ ተገፎ ውበቱ
መዝሙር አለቀሰ ተጥሶ ስርዓቱ።
ማዘያው ከጠፋ #የህፃን_አንቀልባ
መልካሙ ተጣሞ #ካጨድን_ገለባ
አፅናኙ ተክዞ መፅናናትን ካጣ
የቆመ የሚመስለው ጎብጦብን ከመጣ
ረሀብ አጠውልጎት  ህፃን ካለቀሰ
ጻድቅ መላ ጠፍቶት #ሰይጣን_ከቀየሰ
#ብርታት_አጎንብሶ ድካም ፀንቶ እግሩ
ይሁዳና ዴማስ ጽድቅ ከመከሩ
ሳዖልና ኬፋ ደግ ካልተስማሙ
አቤቱ ለባሪያህ #መንገዱን_አብራለት
ማየትና መስማት ካንተ ይሁንለት።
ፈትልን_የሚፈትል ተራቁቶ ካደረ
#ውለታ_የበዛለት በሳቅ ካልዘመረ
በብዙ የተሾመ ጥቂት ካልታመነ
ልብን አሳራፊው ልቡ ከጨከነ
ሰባኪ_እየካደ ዓለሙ ካመነ
አማኙ ሲታበይ #ቀራጭ_አጐንብሶ
የጽድቁን አዝመራ ከወሰደ አፍሶ
#አቤቱ_ለባሪያህ አይነ ልቡን አብራ
የቆምኩኝ ሲመስለኝ እንዳልወድቅ አደራ።
ሥራዬ_የሞት ነው ጽድቄ የመርገም ጨርቅ
አቤቱ_አድነኝ በድካሜ ሳትፈርድ
ብርታትህ ያቁመኝ አንተን እንድመስል
ማስተዋሌን_አድስ ያለማመኔን ቃል፡፡ 
አንደበትህ ክዶህ ሀሰት ከለመደ
መልካሙን ናቅ አርጎ ሴራ ከወደደ
እንደ አምሳል መሰረት ቀረ ሰው መሆንህ
አምላክም አይኖርም ሳይጣን ነው ከጎንህ
በህይዎት እየኖርክ ከሆንክ አሜኬላ
እኔ ሰው ነኝ እያልክ ልብህ ሰው ከጠላ
በእምነቱ ፀንተህ ወስጋ ከደሙ
አልገለጽ ካለህ የህይወት ትረጉሙ
እውነቱን ተቀበል
ጾምህን ገድፍሃል
ለምን! ማለት ጥሩ ለምን ይመስልሃል?
ውሰጥ ተመርዞ
ልብህ ቂም አርግዞ
ላይሰምር ሱባኤ
ልብ ሳይኖር ጉባኤ
ገደብ የለሽ ምኞት
ከአንገት በላይ ፀሎት
በላይኛው አለም ወንዝ አያሻግርም
እዚ እንደለመደከው ማጭበርበር አይኖርም።
እኔው ጎንበስ ብዬ እኔው ቀና ላልኩት
እኔው አመስግኜ እኔው ለሰገድኩት
ጠላት ምን ተነካ የሚያረው በቅናት
እመቤቴ ብዬ እኔው ለወደድኳት
ያንድዬ እናት ብዬ እኔው ላወደስኳት
ብወድቅ ብነሳ እኔው ካልደከመኝ
ሳወድሳት ባድር እኔን ካልሰለቼኝ
ስማፀናት ብውል እኔው ካልታከተኝ
ጠላት ምን አገባው አትስገድ የሚለኝ
ፃድቃንን አይቼ እኔ ብማፀናት
ገብርኤልን አይቼ እኔ ባወድሳት
ሰማዕታትን አይቼ እኔ ብሞትላት
አምላክን አይቼ እኔ እርሷን ብመርጣት
ልጄ ስላለችኝ እናቴ ስላልኳት
ጠላት ለምን ከፋው እኔ እርሷን ብወዳት።
መድኃኔዓለም ወይስ የግል አዳኝ
መዳን እንደ ቀለብ ፤ መዋጀት እንደ እህል፤
በቁና ተሰፍሮ የተሰጠ ይመስል፤
መሲሑን ለብቻ ፤ ኢየሱስን የግል፤
አ’ርገህ ምትቀበል፤
አድራሻህ ከየት ነው ስምህን ማን ልበል?

በእንተዝ ነገር ስምዐ ኮነ መልአክ፤
በጊዜ ልደቱ ወደ እረኞች ሲላክ።
መድኃኒት ክርስቶስ ግርግም መወለዱ ፤ በጨርቅ መጠቅለሉ፤
ለእረኞች በግል የተሰጠ ሳይሆን ለዓለሙ ሁሉ፤
እነሆ ሲታወቅ በምሥራች ቃሉ፤
አልሰማህም አሉ።
ራሱ ባለቤቱ፤
በወንጌል ትምህርቱ፤
“ለድኅነተ ዓለም በመልዕልተ መስቀል
ከምድር ከፍ ብዬ ዕርቃኔን ስሰቀል”
አንድ ሁለት ሰው ሳይሆን “ሁሉን እስባለሁ”
ሲል እየሰማነው፤
ጆሮ ነሳህ ምነው?
ደግሞስ ሳምራዊቷ፤
“ብፍርስንያ” ‘ሚሏት ውሃ ቀጂ ሴቷ፤
ውሃ አጠጭኝ ብሎ ፤ በፍቅር ጎብኝቷት ፤ እሷን ብቻ መርጦ፤
ሕይወት ሆኗት ሲሄድ ታሪኳን ለውጦ፤
አዳኝ ፣ መሲሕ የግል፤
መቼ ሰማን ስትል?
እንስራዋን ጥላ ገሰገሰች እንጂ ሰማርያ መንደር፤
የጠበቅነው አምላክ ተገለጠ ብላ ላ’ለም ልትናገር።
ከዚያማ፤
ድኅነት በሷ ሳይቀር፤
ለሃያ አምስት ምዕት ወገኖቹ መጣ፤
ከዓለት ክርስቶስ ማየ ሕይወት ፈልቆ ሁለት ቀን ተጠጣ።
መጣፍ ባለማወቅ ልቡናህ የሳተ፤
ዝንጕ ‘ምትሆን አንተ፤
“በእውነት ክርስቶስ የዓለም መድኃኒት እንደሆነ አውቀናል።”
ስትል ሰማርያ ፤ በአልሰሜነትህ በጣም ተደንቀናል።
ከእንግዲህስ ስማ የተዋሕዶን አዋጅ፤
“ቤዛ ኵሉ እንጂ ነው ዓለሙን የሚዋጅ፤
የብቻዬም አይደል፤
የብቻህም አይደል፤
ፋሲካን ልታከብር በደመ ክርስቶስ ፤ ነጽታ ምትታጠብ፤
የምድር ሐሴት እንጂ ፤ የምድር ሁሉ ገንዘብ።
እናም፤
“መ ድ ኃ ኔ ዓ ለ ም”
ያለሚለው ቀለም፤
ትድግናውን ገላጭ ምሉዕ ፊደል የለም።”
እያለች ስትጠራው ስማት በየዕለቱ፤
እያት ስታነግሠው በስመ መንግሥቱ፤ 
በጥንተ ስቅለቱ።

ድርጅት አይደለም በሰዉ የታነፀ፣
ፖለቲካም አይደል ዘርን ያጣቀሰ፣
ሚስጥሩ ፍቅር ነዉ ቃላት የማይበቃዉ፣
እኛን ስለመዉደድ በፍቅር ተስቦ መስቀል ላይ የወጣዉ።
በደም ታንፀናል በማይጠፋ ቀለም፣
ለእኛ ብሎ እርሱ ጌታ ቢሰቀልም፣
መሠረቱ ኢየሱስ ግድግዳዉ ቅዱሳን፣
ግንቦቹ እኛ ነን የእርሱ ምዕመናን።

ልንወድቅ አንችልም በእርሱ ፍቅር ፀንተን፣
እግዚአብሔርን ይዘን ማን ይሆን የሚከሰን?
መሃመዳዊያን ወይም ጅሆቫ ዊትነስ፣
ፕሮቴስታንትም ሁን ወይ ደግሞ ካቶሊክ
አለቱን ላታፈርስ የሰዉ ደም አታፍስስ፣
ምንጩንም ላታደርቅ ከመቅደሱ እራቅ።

ካህኑ ቢታረድ መቅደሱ ቢቃጠል፣
እንበዛለን እንጂ የለም የሚጎድል።
ስንሞት እንበዛለን መከራዉ ሲበዛ በፍቅር እንፀናለን፣
በእሳት ስንቃጠል እንለመልማለን።

ከማይደክም አባት ተፈጥረናልና፣
አርዮስ አትልፋ እንላለን ቀና።
ሰልፉ የእኛ ነዉ ድልም የእኛ ብቻ፣
እንደ አሸዋ የበዛን እስከዓለም ዳርቻ።

ካህኑን ግደሉ መቅደሱን አቃጥሉ፣
ቅጥሩንም አፍርሱ ልጆቹን በትኑ፣
እናንተ ስትጠፉ በገሀነም እሳት፣
ሰማዕታት በአባታቸዉ እቤት 
ይሰበሰባሉ መንግስተ ሰማያት።

ይህ ነዉ ክርስትና የማይጠፋ ቀለም፣
በፍፁም ማይጨልም ሁሌ ሚሰጥ ብርሃን።
እናማ አርዮስ ቁርጥህን እወቀ፣
ድል ላታደርግ እንደዉ ራስህን አታስጨንቀዉ፣
ሃሰት እዉነትን መቼ ነዉ አሸንፎ የሚያቀዉ?

ባንድነት ተነሱ የእምነትን ሰይፍ ያዙ፣
በፍቅር ማርኩና የዲያቢሎስን ሴራ በእምነታችሁ ናዱ።
በእምነት እንሞላ በፅናት እንቁም በተስፋ እንዉጣ፣
ጠላት አፍሮ እንዲቀር መድረሻም እንዲያጣ።

የጦር ዕቃችሁን ልበሱ እንደ ካባ፣
ዘመቻዉን አፅኑት ቅድስቲቷ ምድር አርዮስ እንዳይገባ።

የጦር ሠልፍ አንሻም ቀስት አንወረዉርም፣
ደም እያፈሰስን እርሱ የፈጠረዉን እኛ አንገድልም።

ቀስትና ጦር ይዘን አንወጣም ዘመቻ፣
ጠጠርም አንለቅምም አሳዳጁን መምቻ።
መምቻው ክርስቶስ ነው የእሳት መዶሻ፣
ምሽጋችን ቅድስት የኃጥአን መሸሻ።

#ያን_ሁሉ መስዋእት ያን ሁሉ ግርፋት
#ልጅን_ከአባት ጋር አባትን ከልጅ ጋር
           አስታርቆ ለማየት ፤
እኔ ያያ ሰው ነኝ የከበረ ዋጋ የተከፈለበት
እኔ ያ. ሰው ነኝ #በደሙ_ታጥቤ
 ነፃ የሆንኩበት ፤
ታድያ ለዚህ ከንቱ አለም ላልወደደው
         በትንሽነቱ ሰው ሁሉ ለናቀው ፤
እንዴትስ ተገብቶት ጌታ ሊሞትለት
እንዴትስ ተደርጎ ክብሩን ሊተውለት ፤

#ይህ_ፍጡር ማን ቢሆን ነው ከቶ
#የሰማዩን_ንጉስ ግዛቱን አስትቶ
በሀጥያቷ ክርፋት ወደ ገማች ምድር 
ጠርቶና ጎትቶ ፤
#ሞትን_ያቀመሰው የትኛው ፍቅር ነው
#የቱ ቅድስና የቱ ማንነቴ የቱ ንፅህና ፤
#ንፁህ_የሆነውን ፅድቅ የለበሰውን
ስጋ ያለበሰው ሀጥያት ያደረገው
የቱ እኔነቴ እሱነቱን ትቶ እንዲያ 
ሚያዋርደው ? ፤

#ያንን_ፍቅርማ ቃላት ተቆፍረው
#ያንን_መውደድማ ፊደላት ተጣምረው ፤
#ከቶ አይገልፁትም ፍፁም አይደርሱትም
ብርሀን አያደምቀው ጨለማ አይጋርደው
የቀናት መገስገስ የአመታት መንጎድ
ዘመን የማይሽረው ፤
ፍቅር ማለት ያ ያ ነው
ፍቅር_ውልደቱ ነው ፍቅር መከራው ነው
ፍቅር_መሞቱ_ነው ፍቅር ትንሳኤው ነው ፤
በዘመን ጅማሬ በዘመን ፍፃሜም 
የፍቅር  ስንኙ   የፍቅር ሀረጉ 
እየሱስ ብቻ ነው !

እየደነገጠ እየፈራ ልቤ 
አንድነት አቅቶት ቅጥልጥል ሃሳቤ
ኮሽ ባለ ቁጥር እየፈራች ነፍሴ 
አስጨንቀዋለሁ ራሴን በራሴ
አይኖቼ ተስፋዬን ማየት ተስኗቸው
እግሮቼ ጉዞዬን መጓዝ አቅቷቸው
ይቅበዘበዛሉ መሪ ጠፍቶባቸው
ዝም ባለ ጎጆ ጭጭ ባለ ሌሊት
ጩኸት ይሰማኛል ምንም በሌለበት
የሚያሳርፍ ጌታ እንዳለኝ ይወቀው
የሚያስጨንቀኝን አምላኬ አስጨንቀው
አንተ ድረስና የጭንቄን ውል ፍታ
አልችልም አስችለኝ እንዳልጠፋ ጌታ !
ለስራ ሲሄዱ አባት ከልጁ ጋር 
ሲደክማቸው አረፉ በአንድ የሾላ ዛፍ ስር
ትንሽም ሳይቆዩ ልጅየው ለማረፍ መሬት ላይ ተንጋሎ 
አባቱን አላቸው የሾላውን ፍሬ በደንቡ አስተውሎ
አባቴ ተመልከት አምላክ ግን ሞኝ ነው
እንዴት ባክህ ልጄ ምን እያልከኝ ነው
ይህንን በሚያህል ትልቅ ዛፍ
የጥበቡን ስራ ሲያሳርፍ
እፍኝ የማይሞላ ትንሽዬ ፍሬ እንዲያፈራ ፈጥሮ
ግን ለአቅመ ቢሱ ዱባ ትልቅ ፍሬን ፈጥሮ ታዲያ ሞኝ አይደለም ብሎ ሳይጨርሰው 
አባት ጣልቃ ገብቶ ልጁን አቋረጠው
አምላክ አላማ አለው ሲፈጥረው6 ሁሉንም በም/ክ ነው እንጂ በአጋጣሚ አይደለም 
መቼም እንዳትገባ በፈጣሪ ስራ
ከዛሬ በኋላ እንዲህም አታውራ
ቢሆንም አባቴ አምላክ ልክ አይደለም 
ብሎ ተናገረ ሳያስበው ምንም
ትክክል መሆኑን ሊያስረዳ ሲቃጣው
አንዲት ፍሬ ወድቃ ግንባሩን  መታችው
አባትም አየና ይናገር ጀመረ
አልሰማም አልክ እንጂ ነግሬህ ነበረ
ልክ አንተ እንዳልከው ይሄ የሾላ ፍሬ ዱባን ቢያክል ኖሮ
ዛሬ ሞተህ ነበር አብቅቶልህ ኑሮ
ስለዚህ አትግባ በሱ ስራ ድንገት 
ምክንያቱ ከገባህ ይከተላል ቅጣት

ከእናቱ አፈንግጦ እምነት ወዲያ ብሎ በአለም የታለለ 
በዚህ በእኔ ዘመን ልበ ስውር ወጣት እጂግ ብዙ አለ
ዶግማና ቀኖና መፈፀም ሲያቅተው በስጋው ሲታለል 
ይችን ቅድስት እምነት መፍትሄ ነው ብሎ ትታደስ ይላታል
የመለውጥ ትርጉም ጠንቅቆ ያልገባው ልበ ስውር ጓዴ
በኃጢያት ያደፈ እሱነቱን ይዞ ትታደስ ይለኛል ያላረጀ ነገር ይታደሳል እንዴ?
እነዲዎስቆሮስ ፂም የተነጩላት የፀናች ሀይማኖት 
ቆዳቸው እንደ ድንች በአህዛብ ጭካኔ ያኔ የተላጡላት
በሚያስፈራ እሳት ነጎድጓድ በላበት 
ለኛ ያቆዩልን ህይወትን ሰውተው 
 ተዋህዶ እምነቴ ምኗ ነው ያረጀው
በሀጥያት አረንቋ  የተቆሳቆለ እርሱ ተቀምጦ
ፍርሀት እንኳን አያውቅ ትታደስ ይለኛል ካፉ ቃል አውጥቶ
መላ በሉት'ማ ምከሩት ይህን ስው 
የመታደስ ትርጉም ምን አልባት ቢገባው!!!የናቁሽ ሁሉ ወደ እግርሽ ጫማ ይበረከካሉ  
ያከበሩሽም የከበሩ ናቸው 
ማሪያምን የጠላ የለውም ከለላ 

የእሳት ትንታግ ፍንጣሪ
የድል ዜማ ወገን አኩሪ
የክብር ጥግ ማማ
የደስታ ውበት ቄጤማ
የመስቀሉን ሀይል ከግሽን የጠበሉን በረከት ዘግና
ይኸው አየኋት በለንደን የእሳት ልጅ እሳት ሆና
የደም አዙሪት ምሬቱ
የእሳት ትግል ሽረቱ
እየፈላባት አሞቷ እየታገላት ሲቃ
ታቦቷን ከራሷ ሳይሆን ከደረቷ ላይ ደብቃ
ተሻገረችው ያን ጉድ አስለቀሰችን ነፍርቃ
ጀመረች አግዢኝ ብላ
ድንግልን በደረቷ አዝላ
ታሪክ ናት ይህች ማሪያም ለተማፀናት በብርቱ
ልጇን ላመነ በልቡ ፍቅሯን ላሰረ በአንገቱ
ረሳችውና ድካሟን የልፋት ውጤት ወርቋን
ከፍ አደረገች በሥዕሏ የድንግልን ማሪያምን ስሟን
ግሸን ሆነች አሉ ለንደን ተቀይራ
መሰረተ ሕይወት ድንግል ተዘምራ
እምነት ከጉያ ውስጥ ድንገት ፈለቀና
ሃሌ ሃሌ ሆነ ድካም ተረሳና
የእኛ እርግብ አማኝቷ
የኢትዮጵያ ልጅ መሰረቷ
ቢላላባት ያሰረችው ቢበጣጠስ መቀነቷ
ተወራርዳ አሸነፈች በጌታ እናት በአዛኚቷ

አንድ እለት አንድ ወጣት 
አንድን የበቁ አባት 
በማለት ጠየቀ በጣም ፈልጋለሁ አምላኬን ለማየት 
ከልብህ ከፈለክ አምላክን ለማግኘት 
ልምራህ ወዳለበት ተነስ ተከተለኝ 
ታዲያ ግን አደራ ልመለስ አትበለኝ 
አምላክን ለማየት ከልብህ ከፈለግክ 
እርሱ ወዳለበት ስንሄድ ታየዋለክ
ካሉት በኋላማ ተነሱ በአንድነት ወደ አምላክ ሊሄዱ
ከጠበቀው በላይ ሩቅ ሲሆንበት ወጣቱ መንገዱ
እስኬት ነዉ ምንሄደው አምላክ የት ነው ያለው 
እርሱ አምላክ ሳለ በዚህ በበረሃ ለምን ነው ሚኖረው
እኔ ግን አባቴ ልሞት ነው ደክሞኛል 
ከምነግሮት በላይ ጉሮሮዬ ደርቋል 
አባቴ ይንገሩኝ አምላክ የት ይገኛል
እኔስ ሄድኩ እንበል እርሱ ግን ያውቀኛል
አሁን ተቃርበናል ልንደርስ ነው አምላክ ጋ
እዚሁ ጠብቀኝ እኔ ግን ልሄድ ነው ሚጠጣ ፍለጋ 
አሉትና እኚያ አባት ፈጥነው ተራመዱ
ወጣቱም በድካም ተንጋሎ አያቸው በፍጥነት ሲሄዱ
እራሱን ጠየቀ እጅጉን ተገርሞ 
እኚህ አባት ጥንካሬያቸውን ኬት አመጡት ደግሞ 
እኚያ አባት ሄደው ትንሽ እንደቆዩ 
ወጣቱ ዞረበት ምድርና ሰማዩ 
አምላኬን ሳላየው ልሞት ይሆን እንዴ 
ምነው ግን ቢያቆየኝ እስካገኘው አንዴ
ብሎ ሳይጨርሰው እዚያው ራሱን ሳተ ተንጋሎ ሜዳ ላይ 
ልክ እንደ ነቃ ዙሪያ ገባውን ሲያይ
እኚያ አባት ተቀምጠው ይፀልዩ ነበር 
እሱም ቀና ብሎ የሚፀልዩትን ይሰማቸው ጀመር 
ይስሙኝማ አባቴ 
አምላኬን አየሁት ለዚያውም ሁለቴ
ወዴት አገኘኸው እንዴትስ ለየኸው 
ባገኘኸው ጊዜስ ምንድን ነበር ያልከው 
እኔ ወጣት ሆኜ በድካም ስሰቃይ 
እርሶ ግን ሸምግለው ጥንካሬዎትን ሳይ
ያን ጊዜ አየሁት አምላኬን በእርሶ ላይ
ውሃ ጠምቶኝ ደክሞኝ ህሊናዬን ስቼ
ስነቃ ለየሁት ፀሎቶን ሰምቼ
በል አድምጠኝ ልጄ ታዲያ አሁንስ ገባህ 
አምላክ ሁሌም አለ በዙሪያ በደጅህ 
ይገለፅልህ ዘንድ 
የትም ሳትሰደድ 
በተስፋ ጠብቀው ልቦናህን ከፍተህ 
ይህንን ስትፈፅም ያኔ ታየዋለህ

ልብ ያለህ አስተውል ጆሮ ያለህ ስማ
እግርህ እንዳይገባ ከክህደት ከተማ።
የያዝከውን አጽና ልብህ አይጨነቅ
ለጥያቄህ መልስም ሊቃውንትን ጠይቅ።
ለእውነት የቆመ ሃይማኖቱን የሚያውቅ
ንባብ ትርጓሜን ጠንቅቆ የሚዘልቅ
ተናገር ዩሐንስ አንተ ልሳነ ወርቅ።
ቄርሎስን ጠይቀው የተዋህዶን ምስጢር
የክርስቶስ ነገር እንዴት እንደነበር
ከብሉይ ከሐዲስ በማቀነባበር
እንዳመሰጠረው በብዙ ምስክር።
ነቢዩ ኢሳያስ ብርሃነ ዓለም ጳውሎስ
መዝሙረኛው ዳዊት ሐዋርያው ሉቃስ
አባ ዝክረ ማርያም ወአባ ጴጥሮስ
የስነ ዘፍጥረት ሊቅ ኤጲፋኒዮስ
ዝም አትበል ተናገር ቅዱስ ሳዊሮስ
በሥጋው ማክበሩን አምላክ ክርስቶስ።
 ጊዮርጊስ ተናገር አንተ የጥዋት ጮራ
ክርስቶስ መሲሕም ተብሎ እንደሚጠራ።
ወልድ ቅብዕ በማለት ክህደት አስተማሩ
የሥግው ቃል ነገር መች ገባቸው ዳሩ
የተዋሕዶ ምስጢር ሳይገባቸው ቅሉ
ሃይማኖት ከምስጢር ይደባልቃሉ።
ክርስቶስ በሥጋ እንደሞተ ሲያውቁ
በሥጋስ መክበሩን እንዴት አላወቁ
ሊቃውንት እያሉ ለምን አይጠይቁ
በተዋሕዶ ከበረ ብለው ሲናገሩ
ለዚህ ብሂላቸው የታል ምስክሩ።
ግብርን በማፋለስ አንድ ገጽ ካለው ከሰባልዮስ
አንድነትን ትቶ ሁለት አካል ካለው ከእርጉም ንስጥሮስ
መንፈስ ቅዱስ ሕጸፅ ካለው ከመቅዶንዮስ
ወልድ ፍጡር ካለው ከእርጉም ከአርዮስ
የዚህ ክህደቱ በምንም አያንስ።
ፈላጊዋ ጠፍቶ እውነት አለቀሰች
ግብራቸው ተቃርኖ ሀሰት ጥላት ሄደች።
ዳሩ ግን ወገኔ ይህ ክህደት ነውና
ቀኑ ሳይመሽብህ መንገድህን አቅና
እውነትን ከፈለክ ታገኛለህና
እረፍት ስላላት የህይወት ጎዳና
የያዝከውን ይዘህ በሃይማኖት ጽና።

እሲቲ ለአንድ አፍታ ስሙኝ ወገኖቼ
አሁን የምታዩኝ እንደዚ ፈክቼ
ደስታዬ ወሰን አጥቶ ከመጠን በላይ
የምረቃ ቆቡን ድፍቼ የምታይ
በጥናት ተግቼ እንቅልፌን አጥቼ
ፕሮጀክት አሳይመንት ሁሉንም ሰርቼ
ከቶ አንዳይመስላቹ የቆምኩኝ በደስታ
ያበቃኝ እሱ ነው የጌቶቹ ጌታ።
እናም እወቁልኝ የስኬቴን ምስጢር
የመቆሜን ነገር እንደዚህ በክብር
የኔ ስራ አይደለም በአንዳቸውም ቦታ
የአምላኬ ስራ እንጂ ያቆመኝ ከፍታ።

እንጠይቅ ስለሷ እውነታው ያልገባችሁ
ከምትናገሩ  እንደመጣላችሁ
አበዉን እንጠይቅ ይንገሩን ባካችሁ ።
ብዙ አባቶች አሉ የለበሱ ፍቅሯን                            
ታምራቱዋን ያየው የተደረገለት
ዶኪማስ ይመስክር ይናገር ስለ እውነት ፦
በዛ በሰረጉ ቤት ቃና ዘገሊላ
ሰርገኛዉ ታድሞ ሲጠጣ ሲበላ ፦
ድንገት በመሀከል ወይኑ በመጥፋቱ
ዶኪማስ ተጨንቆ ሲርድ ሰዉነቱ
የነበረው ደስታ ሁሉም ሲሆን ከንቱ
መቋቋም አቅቶት ሲዝል ጉልበቱ
ተዋረድኩኝ ብሎ ሲታየዉ ሽንፈቱ
እማምላክ አንብባ ጭንቀቱን ከፊቱ ።
እሩህሩህ ናትና እናቴ አዛኚቱ
የዶኪማስ ጭንቀት ሀዘኑ እንዲፈታ 
ድንግል ልታማልድ ሄደች ወደ ጌታ
ተዓምር የሚያደርግ ስላላት ቃልኪዳን
"ወይንኪ ዓልቦሙ "አለችው ልጇን ።
ልጇም ሰማና የናቱን ልመና
ውሃውን ቀየረዉ ወደ ወይን ቃና ።
ትናገር ኤልሳቤጥ ትመስክር ታምሯን
የሰላምታዋን ቃል ስትሰማዉ ድምጿን
በምንፈስ ተሞልታ ለክብሯ መስገዷን
በማሕፀኗ ያለዉን ፅንስ ማዘለሏን ።
ልቧ ሀሴት አርጎ መጮኋን በደስታ
ፅንሱም እደዘለለ በድንግል ሰላምታ ።
ምድራዉያንን እኛን ወክላ
ለክብሯ ሰገደች "ሰላም ለኪ "ብላ
ሰማያዉያንን ሁሉ ወክሎ
ገብረኤል አበሰራት" ሰላም ለኪ "ብሎ
ታደያ በኛም ዘመን አሁን ባለንበት
የድንግል ተዓምር በሚገለጥበት
ዓለም በምልጃዋ ድህነት ባገኝበት 
ታድያ ለምን ካዱ ጠፋባቸው እውነት ።
አይናቸው እያየ ገድል ታምራቷን
ጆሮአቸውም ሰምቶ ሙታን ማስነሳቱዋን
ታድያ ለምን ይሆን ሰው ናት ማልታቸዉ
ስላልተፃፈ እንጂ ፍቅሯ በልባቸው ።
ከዚህ ሓጥያት ለመዉጣት ለመቅመስ ፍቅሯን
እንጠይቅ ስለሷ ይንገሩን ታምሯን ።
እውነትን ተማሩ ግቡ ወደ በረቱ
የእውነት አማላጅ ናት ድንግል አዛኚቱ ።

በአገልግሎት ጋሪ በልኡክ መኪና
ነዳጁ ፍቅር ነው ፍሬኑ #ትሕትና።
መኪና በመንገድ ፍሬን ከሌለው፣
አገልጋይም እንዲሁ ትሕትና ካነሰው፣
መፃኢ ዕጣቸው መጋጨት ብቻ ነው።
ነዳጅና ፍቅርም ይመሳሰላሉ፣
ፍቅር ይኽኛውን ነዳጅም ያኛውን ያንቀሳቅሳሉ።
ተስፋ መስታወት ነው #ትውፊት ስፖኪዮ፣
እምነት ደግሞ መሪው የአቅጣጫ መለዮ፤
በእምነት መሪነት በተስፋ መስታወት ወደፊት እያሉ፣
በአዕምሮ ማኅደር በትውፊት 'ሚታዩ ኋላዎችም አሉ።
'ሚንቀሳቀሱበት 'ሚሽከረከሩበት ትግኃት ይባላል የመኪናው ጎማ፣
ትግኃት ቅንዓትም ጡሩምባው 'ጲጵ' የሚያደርጉበት ከሃይማኖት መንገድ ዞር እንዲል ጠማማ።
ከእነዚህ ዕቃዎች አንዱ ከጎደለ ወይ ከተጣመመ ወይም ከተበሳ፣
መኪናው አሮጌ ይባላል ከርካሳ።
ጥገናና ሰርቪስ መለዋወጫ ዕቃ ለሚያስፈልገው ሰው፣
መካኒኩ ካህን ፣ ላቫጆው ንስሐ ፣ ጋራጁ መቅደስ ነው።
ሕግ አስከባሪዎች ፖሊሶችስ ካሉ፣
ሥርዐት ቀኖና ተብለው 'ሚጠሩ ትራፊኮች አሉ።
በሃይማኖት መንገድ ሲወጡ ሲወርዱ፣
መጠመቅ ብቻ ነው የመንጃ ፈቃዱ።

እሳት ወይስ ውሀ
ሀዘን ወይ ፍስሀ

አንዱን የግድ ምረጥ
ልብህ ባንዱ ይቁረጥ
ወይ ብረድ ወይ ተኩስ ፡በመሀል አትልፋ 
ለብ ብለህ ካፉ ላይ፡ ውጭ እንዳትተፋ

ጨለማ ወይ ብርሀን
አንዱን ምረጥ ዝገን
ሞት ወይስ ህይወት
ሀሰት ወይስ እውነት
መዝሙር ወይስ ኮንሰርት 
(አንዱን የግድ ምረጥ...)

ጣዖት ወይስ ታቦት
 ሲዖል ወይስ ገነት

ይሄኔ አስተውለህ 
አስበህ መርምረህ
ካላወክ ጠየቀህ
በውነት በቅንነት ፡ በበጎ ህሊና
አንዱን ምረጥና ፡ በንፁህ ልቦና
ተወለድ ወንድሜ ዳግም እንደገና ፡

ስታመነዝር አገኘናት፣
ብለው አካልበዋት፣
ከጌታ ፊት እያቻኮሉ፣
ከእግሩ ሥር አምጥተዋት ጣሉ፡፡

ምን ትላለህ ? ስለዚች ሴት፣
ይዘናታል በማመንዘር ኃጢአት፣
ሙሴ እንደው በሕጉ፣
ብሎናል ወግራችሁ ግደሉ፣
አንተስ ምን ትላለህ ?
ይሰማ እስኪ ፍርድህ … ?

ይላሉ ከሳሾች ….
ወንዱን አስመልጠው ፣ ሴቷን አሳዳጆች፤
እውነት አንሻፋፊ ፣ ግማሽ ምስክሮች፤

ኢየሱስ መለሰ ….
ጐንበስ ብሎ ከምድር ፣ አንዳች እየጻፈ፤
ከʻናንተ መካከል ፣ ነውሯ ያላገኘው፤
ድንጋይን ከሯሷ ፣ አሁኑ ይጫነው፤
ብሎ ሳያበቃ ፣ ቀና ሲል ካለበት፤
ከʻርሷ በቀር የለም ፣ ከተከሳሿ ሴት ፤
ለካስ ሁሉም ጥሎ ፣ ከዚያ ሥፍራ የጠፋው፤
ከʻርሷ ጋር ተጋድሞ ፣ ዕድፉን ባያየው ነው፡፡
ያመነች ግን እርሷ ፣ ተከናወነላት ፤
መንገዷን ቀየረች ፣ ከሞት ወደ ሕይወት፡፡

ዳግም ለመወለድ እንደማትመጣ
ደግሞም እናምናለን!
ስለ ኖኅ ኪዳንህ ምድርን በእሳት እንደማትቀጣ
በቃ እንጨፍራለን!
እንሰየጥናለን!ለመጨረሻ ፍርድ ዳግም እስክትመጣ።
አሁን በዚህ ሰዓት!?
 ልምጣ ብትል በየት!?
መልካም ሥራን ሳይሆን ክፋትን አጥብቀን
የምህረት መንገድህን ዘግተናል አርቀን
በትዕቢት አንደበት!
ንስሐ አያሻንም ጻድቃን ነን ብለናል
አሁን በግብራችን ሰይጣንን መስለናል።
ዳግም ብትመጣም
ባስቀመጥኸን ምድር ከቶ አታገኘንም
መናፍስት ሆነናል ሥጋ እንኳን የለንም
አንተ ፍቅር ስቦህ የለበስኽው ሥጋ
በምን እንደሁ እንጃ ተወስዷል ከእኛ ጋ
አሁን በተለምዶ ሥጋ የምንለው
አጥንት የሸፈነ <የኃጢአት ክምር> ነው።

ያማረ ያጌጠ አዲስ ቤት ሰርቼ
እስክመለስ ድረስ አደራ ሰጥቼ
ሰፈሩን መንደሩን ቀየውንም ትቼ
ብዙ ዓመታትን ኖሬ ከዛ ሀገር ወጥቼ
አሁን ተመልሼ ስጎበኘው ቤቴን
አይኔን ማመን አቅቶኝ በእጄ ይዤ አፌን
እንዲጠብቅልኝ አደራ ይልኩት ሰው
እሳት ሲያነድበት ሲያጨስበት ኖሮ
ጣሪያውም ጠልሽቶ ግርግዳውም ጦቅሮ
ተረጋግጦ ሳየው ውስጡ ተሰባብሮ
እራሴን ታዘብኩት አዝኜ ከውስጤ
ድሮም!በሰው ተማምኜ ትቼው መቀመጤ
እንግዲ ፍረዱኝ!እስክመለስ ድረስ
ያደፈውን ዘመን በጊዜው እስካድስ
ጣርያ ግርግዳውን ወለሉን አፅደቶ
ያፈራርሰውን ካልጠበቀኝ ሰርቶ
እፋረደዋለው ህግ በፊት አቁሜ
ግን እስከዛው ድረስ
ሰጥቼዋለሁኝ ጥቂት ቀሪ እድሜ።

መጠሪያ ብቻ ከሆነኝ -- እኔ ክርስቲያን መባሌ
በግብሬ ካላሳየሁት -- ካልተዋሐደ ከአካሌ
በጨለማ መቅረዝ ሆናኝ-- እግሬን ከእንቅፋት ካላዳነ
ጌታዬ በኔ ካልከበረ -- ስሙ በኔ ካልገነነ
ሻማ ሆኜ ካላበራሁ -- ጨለማ ለዋጠው ወገኔ
ስሙ ብቻ ምን ሊጠቅመኝ -- ምን ሊሠራልኝ ነው ለኔ?
በአርባ ቀኔ ስጠመቅ --  ክርስቲያን ተብዬ ልጠራ
በእምነት ዳብሬ እንዳድግ -- መልካም ፍሬን እንዳፈራ
ሥነምግባር መጠመቄን-- እንዲያሳየኝ አጉልቶ
ክርስትናዬን እንዲናገር -- በደረስኩበት ሁሉ ገበቶ
የተቀበልኩት ልጅነት -- በእኔነቴ ዙርያ አብርቶ
ለዚህ ነበረ ምክንያቱ --  የጥምቀት ክርስቲያን መሆኔ
በጸበሉ ነጽቼ -- ልጁ የተባልኩ እኔ
በአነጋገር በሥራዬ -- ክርስትናዬን ካላሳየሁ
ጌታዬ በሰጠኝ መክሊት -- አትርፌበት ካልተገኘሁ
እንደተዘናጋሁ ካለቀ -- ከተጨረሰ ዘመኔ
ክርስቲያን መባሌ ምን ሊረባኝ -- ምን ሊጠቅመኝ ነው ለእኔ?

ፈልቀሽ የተገኘሽ ከአፈ መላእክት፣
ያሬድ የተማረሽ ከላይ ከሰማያት፣
እንከን የሌለብሽ አዲሷ ምስጋና።
ምስጢርሽ ሲገለጥ በአስደናቂ ዜማ፣
ከሰማይ መንጭተሽ በምድር ሲሰማ፣
በቃናሽ መሰጠሽ ልቡናን በመክፈት፣
ማርከሽ ትወስጃለሽ ነፍስን ወደ ገነት።
የፍቅር መግለጫ የሕይወታችን አርማ፣
ጣእምሽ ልዩ ነው ሲገለጥ በዜማ።
የአድባራቱ ሁሉ ቋንቋና ድምጻቸው፣
የካህናት ቅኔ ሰምና ወርቃቸው፣
ለህዝብ ኢትዮጵያ የነፍስ ምግባቸው፣
ማኅሌት እኮነሽ ጸጋና ሃብታቸው።

ትናንት_ለበደለን ፡ አምና ላስቀየመን
ቅሬታን_አጥፍተን ፡ በደል መቁጠር ትተን
የንስሀን ጊዜ ፡ ጨምሮ ሊሰጠን
ይቅርታ እንድናደርግ፡ ጷጉሜ_ተለገሰን  ።

 ፈንድቆ ለመኖር ፡ እንደ ጨቅላ ህፃን
በሰላም ይፈታ ፡ የቂም ቋጠራችን
ይቅር እንባባል ፡ አንዳችን_ለአንዳችን
ለዚህ ነው የተሰጠን ፡ ጷጉሜ_ድልድያችን።

እስካሁን ላረኩት ፡ በደል በናንተ ላይ
ይቅርታ አድርጉልኝ ፦

ይቅርታ የሚያደርግ ፡ ነውና_አስተዋይ።
ለጥሩም_ለመጥፎም ፡ ፍርድ አለ ከሰማይ
ግን እስካለን ድረስ ፡  በጥፉት ምድር ላይ
ለገዛ ጥቅሜ ስል  ፡ ለሰራሁት ጉዳይ
እያወኩኝ ሳላውቅ ፡ እያየሁኝ ሳላይ
ለበደሌ ሁሉ ፡ በሞት ሳንለያይ
ይቅርታ_አድርጉኝ
ሰው ከአባቱ ገዳይ ፡ ይታረቅ የለም ወይ። 

አንደበትህ ክዶህ ሀሰት ከለመደ
መልካሙን ናቅ አርጎ ሴራ ከወደደ
እንደ አምሳል መሰረት ቀረ ሰው መሆንህ
አምላክም አይኖርም ሳይጣን ነው ከጎንህ
በህይዎት እየኖርክ ከሆንክ አሜኬላ
እኔ ሰው ነኝ እያልክ ልብህ ሰው ከጠላ
በእምነቱ ፀንተህ ወስጋ ከደሙ
አልገለጽ ካለህ የህይወት ትረጉሙ
እውነቱን ተቀበል
ጾምህን ገድፍሃል
ለምን! ማለት ጥሩ ለምን ይመስልሃል?
ውሰጥ ተመርዞ
ልብህ ቂም አርግዞ
ላይሰምር ሱባኤ
ልብ ሳይኖር ጉባኤ
ገደብ የለሽ ምኞት
ከአንገት በላይ ፀሎት
በላይኛው አለም ወንዝ አያሻግርም
እዚ እንደለመደከው ማጭበርበር አይኖርም።

የቀራኒዮ አርማ የፍቅር ሰሌዳ
የሰላም ብራና ቀለሙን የቀዳ
የድህነት ማህደሯ ጠቋሚ መሪዋ
እንቅፋት ነቃፊ አዳኝ ጠባቂዋ
የሰማዩ ንጉስ ስጋው ቆርሶባት
ደሙን አፍስሶ ላቡን ደቅኖባት
የትውልድን አረም ሊነቅል ከስሩ
ባሪያውን መስሎ ወረደ ከክብሩ።
ኤሎሄ ብሎ ጮኸ አምላክ ሆኖ ሳለ
የጠላትን መንግስት ንዶ እየጣለ
ደብዳቤውን ደምስሶ በችንካሩ ፋቀው
የዕዳው ፅሕፈት በደሙ ጠረገው።
በመስቀል የዋለ ጎልጎታ ያደረ
እባቡን ቀጥቅጦ አዳምን የማረ
ሄዋንን ከጭንቀቷ ጎትቶ ያወጣት
ልጆቿን ከሲኦል አትርፎ ከእሳት
በመስቀሉ ገፅ በችንካሩ ጫፍ
በእሾህ አክሊል ብሳት በከሳሾቹ አፍ
መከራው ሲፀና ስቃዩ ሲበረታ
ፊቱን በጥፊ ሶስት ጊዜ ሲመታ
የአምላካችን ፍቅር ከልብ የፈለቀ
ቢሆን ነው እንጂ ይቅርታው የላቀ።
በቃ!
ታዲያ ከመስቀሉ ወዲያ መገለጫ ለእኔ
ከወዴት ይገኛል ማረፊያ ለአይኔ?
ኧረ ከየት ይመጣል ተግዳሮቱን ሚያክል
የዕዳዬን ጣጣ በነፍሱ ሚከፍል።
ትምክህቱ ይራቅ ከጌታዬ መስቀል በቀር
አይኔ ሌላ አያይም ከቀራኒዮ መንደር
የመስቀሉን ፍቅር የሚያደንቀው አለ
ልቤ ላይ ከትሞ ነፍሴ እየነዋለለ።
የክርስቶስ መስቀል በፊቴ ተስሎ
እኔ እንድጠነክር እርሱ ስለኔ ዝሎ
የምሸከመውን እርሱ ተሸክሞ
ለኔ እንዲበራ እርሱ ላይ ጨልሞ
መስቀሉን ደረሰው ፍቅሩን እየፃፈ
የአመፃን ማዕበል በምሕረት ቀዘፈ
ቸርነቱ በዝቶ ቅጣቱ አለፈ።

ማን ነው አትበሉኝ፨
ማን ነው አትበሉኝ የደማ ላንተ
ማን ነው አትበሉኝ አደኖህ የሞተ
በአብ በወልድ ስም በመንፈስ ቅዱስ
በምድር የመጣ የሰማይ ንጉስ
ከከብቶቹ ጋጥ ውስጥ የተወለደለኝ ከድንግል እናቴ
እኔ ሞቼበት ነው ሊያድን ከሃጥያቴ
ማን ነው አትበሉኝ ደም የደማ ላንተ
ማን ነው አትበሉኝ አድኖህ የሞተ
በወርቅ አክሊል ምትክ እሾህ የለበሰ
እንባዬን ሊያብሰው ደሙን ያፈሰሰ
እኔኑ ሊያድነኝ ሲገርፍ የዋለ እኔ ግን የካድኩት
ለማተብ መኖርን ያስተማረኝ እምነት
ብርክክ የምልለት የንጉሶች ንጉስ
እልል ይባልለት ለኔ ጌታ እየሱስ
ማን ነው አትበሉኝ ደም የደማ ላንተ
ማን ነው አትበሉኝ አድኖህ የሞተ
እንደ ጴጥሮስ ሆኜ ብክደውም ቅሉ
ዶሮ ሳይጮህ ሶስቴ ሳይል አኩሉሉ
እሱ ግን እሱ ነው የይቅርታ ንጉስ
ምህረትን ለመስጠት ማይጠይቅ
እየሱስ ነው ጌታ ፊቱ የሚያበራ
ግርማው የሚያስፈራ
እናም..
ማን ነው አትበሉኝ ደም የደማ ላንተ
ማን ነው አትበሉኝ ሊያድንህ የሞተ።

አዬ ምነው እመብርሀን
ኢትዮጵያን ጨከንሽባት
ምነው ቀኝሽን እረሳሻት
እስከመቼ ድረስ እንዲህ መቀነትሽን ታጠብቂባት
ልቦናሽን ታዞሪባት
ፈተናዋን ሰቀቀኗን ጣሯን ይበቃል ሳትያት
አላንቺ እኮ ማንም የላት
አውሮፓ እደሁ ትናጋዋን በፋሺስታዊ ነቀርሳ
ታርሳ ተምሳ በስብሳ
ምድራዊ እባጭ ጫንቃዋን እንደ ኮረብታ ተጭኗት
ቀና ብላ እውነት እንዳታይ አንገቷን ቁልቁል ጠምዝዟት
ነፍሷን ድጦ ያስበረከካት ስልጡን ብኩን መፃጉዕ ናት
እና ፈርቼ እንዳልባክን ሲርቀኝ የሀይልሽ ውጋጋን
አንቺ ካጠገቤ አትራቂ በርታ በይኝ እመብርሀን
ቃልኪዳኔን እንዳልረሳት እንዳልዘነጋት ኢትዮጵያን
አዎን ብቻዬን ነኝ ፈራሁ
እሸሸግበት ጥግ አጣሁ
እምፀናበት ልብ አጣሁ
እማማ ኢትዮጵያን መንፈሴ ተፈትቶ እንዳይክዳት ሰጋሁ
አዋጅ የምስራች ብዬ የትብት ምግቤን ገድፌ
ከእናቴ ማህፀን አልፌ በኢትዮጵያ ማህፀን አርፌ
ካፈሯ አጥንቴን ቀፍፌ ደሜን ከደሟ አጠንፍፌ
ከወዟወዟን ቀፍፌ
በህፃን እግሬ ድኬባት በህልም አክናፌ ከንፌ
እረኝነቴን በሰብሏ በምድሯ ላብ አሳልፌ
ከጫጩት እና ከጥጃ ከግልገል ጋር ተቃቅፌ
በጋው የረኛ አደባባይ ክረምት እንደ ወዙ ፍሳሽ
በገጠር የደመና ዳስ በገደል የሸለቆ አዳራሽ
ከቆቅና ከሚዳቋ ከጅግራ ጠረን ስተሻሽ
በወንዝ አፋፍ ሐረግ ዝላይ መወርወር መንጠልጠል ጢሎሽ
ከፍልፈል ጋር እሩጫ ስገጥም ከቀበሮ ድብብቆሽ
ከራዳ ጫፍ ሳር ለግት ላሜ ትንሽ ግጦሽ
ለጥጃዬ የሌት ግርዶሽ
ለጥማድ በሬዎቼ እራት ለማታቸው ጥቂት ድርቆሽ
ለግልገሌ ከአውሬ ከለል እማሳው ስር ጎጆ መትከል
ለፀሐይ የሾላ ጠለል ለዝናብ የገሳ ጠለል
ውሎ የንብ ቀፎ ማሰስ ያበባ እምቡጥ ሲፈነዳ
የግጦሽ ሳር ሲለመልም ሲሰማሩ ሰደድ ሜዳ
አዝመራው ጣል ከምበል ሲል ከብቱ ለሆራ ሲነዳ
ፈረስ ግልቢያ ስሸመጥጥ ከወፎች ዜማ ስቀዳ
ልቤ በንፋስ ተንሳፎ በዋሽንት ዋይታ ሲከዳ
ያቺን ነው ኢትዮጵያ የምላት
እመብርሀን ምነው እረሳሻት
ያቺን የልጅነት ምስራች የህፃንነት ብስራት
የሳቅ የፍንደቃ ዘመን የምኞት የተስፋ ብፅዓት
ያቺን የልጅነት እናት
አዛኝቱ እንዴት ብለሽ ጥርሶችሽን ትነክሺባት
ስሜን በስምሽ ሰይሜ ባገልግሎትሽ ስዋትት
ከዜማ ቤት ቅኔ ቤት ከድጓ ቤት መጻህፍት
ካንቺ ተቆራኝታ እድሌ ካንቺ ተቆራኝታ ነፍሴ
ከቀፈፋ ደጀ ሰላም ከቤተልሄም ቅዳሴ
አኮ... ቀዶ.. ቀፍፎ .... ዳባ ለብሶ
ቅኔ ዘርፎ .....ግስ ገሶ
መቅደስ አጥኖ ማሕሌት ቆሞ
በልብሰ ተክሕኖ አጊጦ በብር አክሊል ተሸልሞ
እመብርሀን ያንቺ ፅላት ነፍሴ ላይ በሳት ታትሞ
የመናኒው የአባ ተድላ ርድ ሆኜ አብሮኝ ታድሞ
ሕይወቴ እምነትሽን ፀንሶ
ስጋ ፈቃዴ ተድሶ
ለሕንፃሽ መዲና ቆሞ ለክብርሽ ድባብ ምሰሶ
ስሜን በስምሽ ሰይሜ ሆነሽኝ የእምነቴ ፋኖስ
ለዋዜማሽ ግሸን ማርያም ለክብርሽ ደብረ ሊባኖስ
ስሮጥ በወንበሩ አኖርሽኝ በአንበሳው በቅዱስ ማርቆስ
ታዲያን ዛሬ ኢትየጵያ ስትወድቅ ከምትሰጪኝ ለፍርሃት ጦስ
ምነው በእረኝነት እድሜ አይኔን በጓጎጣት የሎስ
የጋኔል ጥምብ አንሳ ከንፎ ወርዶ በጨለማ በርኖስ
እባክሽ እመብርሀን ይብቃሽ እባክሽ ስለ ፍቅሩ ወልዳ
ፅናት ስጪኝ እንድካፈል የእናቴን የኢትዮጵያን ፍዳ
ከነከሳት መርዝ እንድቀምስ ከነደደችበት እቶን
የእሷን ሞት እኔ እንድሞታት ገላዋ ገላዬ እንዲሆን
አዎን ብቻዬን ነኝ ፈራሁ
እምፀናበት ልብ አጣሁ
እሸሸግበት ጥግ አጣሁ
ህፃን ሆኜ የርግብ ጫጩት
አንዳንዴ ራብ ሲያዳክማት
ችጋር ከጎጆዋ ገፍቶ እዛፉ ግርጌ ሲጥላት
እናቷ በርራ ደርሳላት
በአክናፏ ሙቀት ታቅፋት
እፍ እያለች ግንባሯ ላይ ሕይወት ስተነፍስባት
ወዲያው ነፍስ ትዘራለች
ችር.... ብር.... ትር.... እያለች
እባክሽ

ተግቼ ብጸልይ እጆቼን ዘርግቼ
ቤቴ ባዶ ቢቀር ያለኝን መጽውቼ
ቀኑን ሙሉ ብጾም እስኪቆረጥ አንጀቴ
ዘወትር ብሰግድ እስኪዝል ጉልበቴ
በቀድስ ባስቀድስ በመቅደሱ ግርማ
ብዘምር ባወድስ የሚጣፍጥ ዜማ
ወንጌልን ብሰብክ ምስጢር አመስጥሬ
ብናገር ባስተምር ትርጉሙን ዘርዝሬ
ጥልና ክርክር ካሉ በህይወቴ
ሐሜት ክርክር ካልጠፉ ከቤቴ
በዜሮ ይባዛል ፍቅር በማጣቴ።
አዳም ሆይ ንገረኝ
አንተስ አንድ ጊዜ
ትዕዛዝን ተላልፈክ
መለከቱን ሰምተክ
በቃሉ ተመለስክ
እኔስ ስንት ጊዜ
ስንት ጊዜ ወደኩ
ልጅነቴን በእጨት
ሰቅዬ አንጠለጠልኩ

ጥንት ያለ የነበረ
ዓለሙን በጥበቡ የመሠረተ 
ምድርን በኃይሉ የፈጠረ
ዘመናትን የለካ የቀመረ
ነቢያትን ያናገረ
ኃያል ሱባኤ ያስቀጠረ
ከይስሐቅ ጋር የተሰዋ
እስራኤልን ያከበረ
ከዮናስ ጋር በዓሣ ሆድ 
ከዮሴፍ ጋር የታሰረ
እሱ ነው እሱ ለሙሴ
ሕጉን ትእዛዙን ያስተማረ
በተረዳ ሦስትነቱ
በስም በግብሩ በአካላቱ
የሚመለክ በአንድነቱ
በሕልውናው በመለኮቱ
በአገዛዙ በጌትነቱ
እሱ ነው እሱ የጥንት የጠዋቱ
እንዘ አሐዱ ሠለስቱ
በእጹብ ብቻ ይወሰናል 
ቀዳማዊ ልደቱ
አይመረመርም ረቂቅ ነው 
ዳግማዊ ሰውነቱ 
ከወላዲተ-ቃል እናቱ
ግሩም ድንቅ ነው ጥበቡ 
ወሰን የለውም ቸርነቱ
ወልደ አብ ወልደ ማርያም
የሰማዩ የመሬቱ
እሱ ነው እሱ አልፋና ዖሜጋ
የሚታዘዙለት መላዕክቱ
የሚታሰብ በቀዳሚ በሳምንቱ
በዘወረደ በቅዳሴው በሰዓታቱ
እሱ ነው እሱ ፍጹም አምላክ ፍጹም ሰው የሆነ
ይጠብቀን በምህረቱ
ስለ እናቱም ከመዓቱ